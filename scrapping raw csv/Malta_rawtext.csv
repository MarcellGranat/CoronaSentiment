date,title,URL,text
2021-02-13,Żewġ irġiel imutu waqt li kienu pożittivi għall-Covid-19,https://www.tvm.com.mt/mt/news/zewgt-irgiel-imutu-waqt-li-kienu-pozittivi-ghall-covid-19-2/,L-awtoritajiet tas-saħħa ħabbru li żewġ persuni mietu waqt li kienu pożittivi bil-Covid-19. Il-vittmi huma żewġt irġiel ta’ 82 u 63 sena. It-tnejn li huma mietu fl-Isptar Mater Dei. Hekk in-numru ta’ vittmi tal-Covid-19 f’Malta tela’ għal 290.
2021-02-13,"154 każ ġdid ta’ Covid-19 f’Malta, 206 oħra mfejqa",https://www.tvm.com.mt/mt/news/154-kaz-gdid-ta-covid-19-fmalta-206-ohra-mfejqa/,"Il-Ministeru għas-Saħħa ħabbar 154 każ ġdid ta’ Covid-19 f’Malta minn 2,639 swab test li saru fl-aħħar 24 siegħa. L-awtoritajiet tas-saħħa ħabbru wkoll li 206 persuni oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 17,017 persuna. Minn Marzu ’l hawn f’Malta nstabu 19,651 persuni pożittivi għall-Covid-19, li minnhom hemm 2,344 każ attiv. B’kollox sal-bieraħ ingħataw 48,474 ,tilqima, li 14,739 minnhom kienu jikkostitwixxu t-tieni doża. Tħabbar ukoll li fl-aħħar 24 siegħa mietu żewġ persuni oħra li kellhom il-Covid-19. Ara wkoll: Żewġ irġiel imutu waqt li kienu pożittivi għall-Covid-19 "
2021-02-12,Mara u raġel imutu waqt li kellhom il-Covid-19,https://www.tvm.com.mt/mt/news/mara-u-ragel-imutu-waqt-li-kellhom-il-covid-19-3/,"Il-Ministeru tas-Saħħa ħabbar li fl-aħħar 24 siegħa mietu żewġ anzjani waqt li kienu pożittivi għall-Covid-19. L-ewwel każ huwa ta’ raġel ta’ 84 sena li miet fl-isptar f’Karin Grech, waqt li t-tieni każ huwa ta’ mara ta’ 82 sena ii mietet fl-isptar Mater Dei. Hekk l-ammont ta’ vittmi tal-Covid-19 f’Malta telgħu għal 288."
2021-02-12,"164 każ ġdid ta’ Covid-19 f’Malta, 165 oħra mfejqa",https://www.tvm.com.mt/mt/news/164-kaz-gdid-ta-covid-19-fmalta-165-ohra-mfejqa/,"Il-Ministeru għas-Saħħa ħabbar 164 każ ġdid ta’ Covid-19 f’Malta minn 2,873 swab test li saru fl-aħħar 24 siegħa. Tħabbar ukoll li mill-bieraħ ‘l hawn mietu żewġ persuni li kienu pożittivi għall-Covid-19. L-awtoritajiet tas-saħħa ħabbru wkoll li 165 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 16,811 persuna. Minn Marzu ’l hawn f’Malta nstabu 19,497 persuni pożittivi għall-Covid-19, li minnhom hemm 2,398 każ attiv. Intant, waqt il-konferenza tal-lum dwar is-sitwazzjoni tal-Covid-19, Is-Supretendent tas-Saħħa Pubblika tat rendikont tal-persuni li hemm fl-isptarijiet li qalet qed jonqsu. Bħalissa fl-isptarijiet hemm 157 persuna bil-COVID-19. 17 minnhom jinsabu fl-ITU, 10 fl-IDU u 48 oħra f’wards f’Mater Dei. 8 pazjenti oħra jinsabu fl-Isptar Boffa, 11 fl-Isptar San Tumas, 7 Karin Grech, 15 fl-Isptar Monte Karmeli, 39 fil-Good Samaritan facility u 4 fl-Isptar Ġenerali t’Għawdex. Intqal li b’kollox sal-bieraħ ingħataw 46,344 ,tilqima, li 13,820 minnhom kienu jikkostitwixxu t-tieni doża. Prof. Gauci tat rendikont ta’ dawn in-numri, fejn spjegat li tlaqqmu l-anzjani ‘l fuq minn 85 sena u bħalissa qed jitlaqqmu anzjani bejn 80-84 sena. Qed jitlaqqmu wkoll frontliners mhux mediċi. Minn din il-ġimgħa wkoll bdew jitlaqqmu l-vulnerabbli. Qalet li dawk li jaqgħu f’din il-kategorija u ma rċevewx l-ittra m’għandhomx bżonn iċemplu għal issa, għax l-ittri bi stedina għat-tilqim qed jinbgħatu fi gruppi. Il-professur Gauci qalet li meta mqabbel ma’ ġimgħa ilu naqsu wkoll l-każi fost l-anzjani li għandhom ‘il fuq minn 75 sena. Żiedet li naqsu wkoll il-pazjenti bil-Covid fl-isptarijiet fejn hemm 157; 17 minnhom f’kura intensiva. Dwar il-programm ta’ tilqim, il-professur Gauci qalet li minn din il-ġimgħa f’Mater Dei bdew jitlaqqmu persuni vulnerabbli, li huma iktar suxxettibbli għall-kumplikazzjonijiet u jkollhom bżonn jidħlu l-isptar jekk jiġu infettati bil-virus. F’din il-kategorija semmiet persuni dipendenti fuq l-insulina minħabba d-dijabete; dawk li għandhom immunità baxxa; u pazjenti tal-kanċer li qed jieħdu l-kimoterapija; persuni li jbatu b’mard tal-qalb li se jsirilhom intervent mediku relatat m’hekk; u nies li jieħdu steroids – partikolarment dawk bl-ażma. Il-Professur Gauci fakkret li dan hu grupp kbir bl-ittri għadhom qed jintbagħtu grupp grupp matul il-ġimgħat li ġejjin. Mistqosija minn TVM, għaliex it-tilqima tal-AstraZeneca se tingħata lil dawk li għandhom inqas minn 55 sena, meta l-Għaqda Dinjija tas-Saħħa qed tirrakomanda li tingħata lill-adulti kollha, il-Professur Gauci qalet li Malta u pajjiżi oħra qed jimxu ma’ studji li saru fuq adulti sa 55 sena. “Però ma teskludi xejn għax jekk aħna joħorġu iktar studji fejn juri li inti anke fi gruppi ta’ etajiet ikbar ikun hemm ukoll l-istudji li juru li din għandha efficacy għolja wkoll f’dawk il-gruppi aħna mbagħad inkunu nistgħu naddattaw.”"
2021-02-12,"Sal-Ħadd jingħataw 50,000 tilqima – f’Marzu jasal ir-4 vaċċin",https://www.tvm.com.mt/mt/news/sal-hadd-jinghataw-50000-tilqima-fmarzu-jasal-ir-4-vaccin/,"Id-Deputat Prim Ministru u Ministru għas-Saħħa, Chris Fearne qal li sa nhar il-Ħadd li ġej Malta tkun tat 50,000 tilqima kontra l-imxija tal-COVID-19. Waqt il-programm Xtra, li jixxandar fuq TVM, Dr Fearne qal li dan se jpoġġi lil Malta ħmistax ‘il quddiem mill-pjan oriġinali. Aħbar oħra li ta l-Ministru Fearne hi li mix-xahar id-dieħel Malta mistennija jkollha r-raba’ vaċċin tal-kumpanija Johnson & Johnson. Spjega li Malta mistennija jkollha kwart ta’ miljun doża ta’ dan il-vaċċin u li n-nies li se jitlaqqmu bil-vaċċin Johnson & Johnson jieħdu biss doża waħda flok tnejn. Tista’ ssegwi l-programm Xtra minn hawn."
2021-02-11,It-tilqima tal-AstraZeneca effettiva kontra l-varjant tal-Covid fl-Afrika t’Isfel,https://www.tvm.com.mt/mt/news/it-tilqima-tal-astrazeneca-effettiva-kontra-l-varjant-tal-covid-fl-afrika-tisfel/,"L-awtorità Afrikana għall-kontroll tal-mard infettiv iddikjarat li wara testijiet li saru tat-tilqima AstraZeneca, instab li din hija effettiva kontra l-varjant tal-Covid tal-Afrika t’Isfel. Dan ġie iddikjarat hekk kif il-pajjiżi Afrikani mistennija li jirċievu mal-mitt miljun doża tal-Astra Zeneca. Id-direttur taċ-ċentru Afrikan għall-kontroll tal-infezzjonijiet qal li hemm bżonn li jsir iktar xogħol biex wieħed jifhem kif it-tilqima tal-Astra Zeneca se taħdem kontra l-varjant tal-Afrika t’isfel. L-Unjoni Afrikana bħalissa għaddejja f’taħditiet mal-kumpannija Johnson & Johnson biex iżżid il-provvista tad-dożi tal-AstraZeneca għal 120 miljun doża biex tkompli bil-pjan tat-tilqim fil-pajjiżi tar-reġjun."
2021-02-11,Ara liema pajjiżi żdiedu mal-lista l-oranġjo tal-ivjaġġar,https://www.tvm.com.mt/mt/news/ara-liema-pajjizi-zdiedu-mal-lista-l-orangjo-tal-ivjaggar/,"Il-Gvern ippubblika l-lista ta’ pajjiżi li jinsabu fil-lista oranġjo, li jfisser li dawk li jaslu f’Malta minn dawn il-pajjiżi jridu jippreżentaw ċertifikat ta’ riżultat negattiv ta’ Covid-19. Fi stqarrija, il-Gvern qal li min-nhar is-Sibt 13 ta’ Frar, 2021, f’nofsilejl ser tiġi riveduta l-lista ta’ pajjiżi li jinsabu fil-lista oranġjo. Kull persuna li tasal f’Malta mill-pajjiżi li jissemmew hawn isfel għandha tissottometti ċertifikat li juri riżultat negattiv ta’ COVID-19 PCR test li jkun sar sa mhux aktar minn 72 siegħa qabel it-titjira. Passiġġieri li jonqsu milli jippreżentaw dan iċ-ċertifikat jistgħu jiġu sottoposti għal swab test fl-Arjuport Internazzjonali ta’ Malta u jistgħu jintalbu li jinżammu fi kwarantina.   Din hija l-lista riveduta ta’ pajjiżi: L-Andorra L-Awstrija Il-Belġju Il-Bulgarija Ċipru L-Estonja Franza Il-Ġappun Il-Ġermanja Il-Ġordan Il-Greċja L-Indoneżja L-Irlanda L-Italja (l-ajruporti kollha minbarra Sqallija u Sardenja) Il-Kanada Il-Kroazja Il-Latvja Il-Libanu Il-Liechtenstein Il-Litwanja Il-Lussemburgu Il-Marokk Monaco L-Olanda Il-Polonja Il-Portugall (l-ajruporti kollha minbarra Madeira u Azores) Ir-Repubblika Ċeka Ir-Rumanija San Marino Slovakkja Is-Slovenja Spanja (l-ajruporti kollha minbarra Canarias) L-Iżvezja L-Iżvizerra It-Tajlandja It-Tuneżija It-Turkija L-Ungerija L-Urugwaj Il-Vatikan"
2021-02-11,"151 każ ġdid ta’ Covid-19 f’Malta, 156 oħra mfejqa",https://www.tvm.com.mt/mt/news/151-kaz-gdid-ta-covid-19-fmalta-156-ohra-mfejqa/,"Il-Ministeru għas-Saħħa ħabbar 151 każ ġdid ta’ Covid-19 f’Malta minn 3,491 swab test li saru fl-aħħar 24 siegħa. L-awtoritajiet tas-saħħa ħabbru wkoll li 156 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 16,646 persuna. Minn Marzu ’l hawn f’Malta nstabu 19,333 persuni pożittivi għall-Covid-19, li minnhom hemm 2,401 każ attiv. B’kollox sal-bieraħ ingħataw 44,598 tilqima, li 12,928 minnhom kienu jikkostitwixxu t-tieni doża. Fl-aħħar 24 siegħa ma kienx hemm imwiet marbuta mal-Covid-19."
2021-02-11,‘Il-Kummissjoni Ewropea bi żbalji kruċjali fit-tqassim tal-vaċċin’,https://www.tvm.com.mt/mt/news/il-kummissjoni-ewropea-bi-zbalji-krucjali-fit-tqassim-tal-vaccin/,"Il-President tal-Kummissjoni Ewropea, Ursula Von der Leyen qalet li l-Unjoni Ewropea għamlet żbalji kruċjali fil-mod kif ġew imqassma d-dożi tal-vaċċin madwar l-Unjoni Ewropea. Dan wara li fil-ġimgħat li għaddew, l-UE affaċċjat kritika kbira anke minn MEP’s, bir-raġuni wara din il-kritika tkun xprunata mill-fatt li l-Istati Membri tal-UE sa issa rnexxielhom ilaqqmu biss 17-il miljun ċittadin ewropew, li jammonta għal persentaġġ ta’ 4% tal-popolazzjoni Ewropea kollha kemm hi. Ammont kbir ta’ MEP’s qalu li din iċ-ċifra hija waħda baxxa ferm, speċjalment meta kkumparata mas-66% tal-Israel, 19% tar-Renju Unit, u 13% tal-Istati Uniti. Intant, Malta tinsab fuq in-naħa ta’ fuq tal-lista fejn tidħol l-amministrazzjoni tal-vaċċin fost il-pajjiżi tal-Unjoni Ewropea, bil-Professur Charmaine Gauci u anke d-Deputat Prim Ministru Chris Fearne jgħidu li Malta tinsab ġimgħatejn quddiem il-pjani oriġinali."
2021-02-10,Il-kumpanija AstraZeneca tikkonferma li l-konsenja tal-vaċċin li waslet Malta hija sigura,https://www.tvm.com.mt/mt/news/il-kumpanija-astrazeneca-tikkonferma-li-l-konsenja-tal-vaccin-li-waslet-malta-hija-sigura/,"L-awtoritajiet għas-saħħa ngħataw konferma uffiċjali mill-kumpanija AstraZeneca, li l-konsenja tal-vaċċin tal-COVID-19 li ntbagħtet iktar kmieni din il-ġimgħa tista’ tintuża. Dan wara li kien ivverifikat li t-temperatura tal-vaċċini nżammet skont il-kriterji stabbiliti tul it-traġitt tagħhom lejn pajjiżna. Waqt konferenza tal-aħbarijiet ilbieraħ, id-Deputat Prim Ministru u l-Ministru għas-Saħħa informa lill-mezzi tax-xandir li kien hemm mistoqsija dwar waħda mir-recorders tat-temperatura tal-kontenitur li żamm il-vjali u li minkejja li kien hemm recorders oħra li ħadmu, l-awtoritajiet għas-saħħa riedu jkunu ċerti li l-vaċċini baqgħu tajbin – konferma li ngħatat mill-AstraZeneca iktar kmieni llum. Il-Ministeru għas-Saħħa fi stqarrija qal li l-istrateġija tal-vaċċin tal-COVID-19 issa tista’ tissokta kif pjanat, bl-ewwel vaċċini tal-AstraZeneca jibdew jingħataw lill-frontliners mhux mediċi li għandhom inqas minn 55 sena"
2021-02-10,2 persuni jmutu waqt li kienu pożittivi għall-COVID-19,https://www.tvm.com.mt/mt/news/2-persuni-jmutu-waqt-li-kienu-pozittivi-ghall-covid-19-2/,"Fl-aħħar 24 siegħa mietu żewġ persuni oħra li kellhom il-Covid-19. Anzjan ta’ 78 sena u anzjana ta’ 82 sena mietu fl-Isptar Mater Dei. Minn meta bdiet l-imxija f’Malta mietu 286 persuna. Ara wkoll: 167 każ ġdid ta’ Covid-19 f’Malta, 165 persuna oħra mfejqa "
2021-02-10,"167 każ ġdid ta’ Covid-19 f’Malta, 165 persuna oħra mfejqa",https://www.tvm.com.mt/mt/news/167-kaz-gdid-ta-covid-19-fmalta-165-persuna-ohra-mfejqa/,"Il-Ministeru għas-Saħħa ħabbar 167 każ ġdid ta’ Covid-19 f’Malta minn 2,217 swab test li saru fl-aħħar 24 siegħa. L-awtoritajiet tas-saħħa ħabbru wkoll li 165 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 16,490 persuna. Minn Marzu ’l hawn f’Malta nstabu 19,182 persuni pożittivi għall-Covid-19, li minnhom hemm 2,406 każ attiv. B’kollox sal-bieraħ ingħataw 43,337 ,tilqima, li 12,135 minnhom kienu jikkostitwixxu t-tieni doża. Tħabbar ukoll li fl-aħħar 24 siegħa mietu żewġ persuni oħra li kellhom il-Covid-19. Anzjan ta’ 78 sena u anzjana ta’ 82 sena mietu fl-Isptar Mater Dei. "
2021-02-09,ARA: Id-Deputat Prim Ministru jwieġeb dwar iż-żieda ta’ każijiet f’Malta u l-effettività tal-vaċċin,https://www.tvm.com.mt/mt/news/ara-id-deputut-prim-ministru-jwiegeb-dwar-iz-zieda-ta-kazijiet-fmalta-u-l-effettivita-tal-vaccin/,"Mistoqsi minn Television Malta dwar iż-żieda ta’ każijiet fl-aħħar jiem, id-Deputat Prim Ministru u Ministru għas-Saħħa Chris Fearne wieġeb li huwa importanti ferm li nibqgħu viġilanti u nħarsu l-miżuri tal-awtoritajiet tas-saħħa. Dr Fearne saħaq li huwa importanti li n-numri ta’ każijiet jibqa’ wieħed kontrollabbli u l-ammont ta’ każijiet li jkollhom bżonn jiddaħħlu l-isptar jibqa’ wieħed baxx. Bi pjaċir innota li l-vaċċin jidher li huwa wieħed effettiv, fejn saħaq li dawk li sa issa ħadu l-vaċċin, speċjalment it-tieni doża, daħlu ferm inqas l-isptar minn dawk li ma ħadux il-vaċċin.  "
2021-02-09,Il-missjoni tal-WHO f’Wuhan ixxejjen allegazzjonijiet li l-virus ħareġ minn laboratorju,https://www.tvm.com.mt/mt/news/il-missjoni-tal-who-fwuhan-ixxejjen-allegazzjonijiet-li-l-virus-hareg-minn-laboratorju/,"Il-Missjoni tal-World Health Organisation li marret f’Wuhan sabiex tiddetermina l-oriġini tal-Covid-19 ma rnexxiliex tagħmel il-konklużjonijiet tagħha, fejn il-kap ta’ din il-missjoni, Peter Ben Embarek, saħaq li għad fadal ħafna xogħol xi jsir biex jiġi determinat x’wassal għal dan il-virus. Madanakollu, dan it-tim ta’ esperti internazzjonali xejnu t-teorija li l-virus ħareġ minn xi laboratorju f’Wuhan. Wuhan huwa l-ewwel post fid-dinja fejn feġġ għall-ewwel darba dan il-virus. Minn dakinhar lil hawn ġew rappurtati iktar minn 106 miljun każ u 2.3 miljun mewta madwar id-dinja kawża tiegħu. L-esperti jemmnu li dan il-virus aktarx oriġina fl-annimali, qabel mexa għal fuq il-bniedem. Dawn l-esperti xorta waħda jemmnu li l-friefet il-lejl setgħu kienu l-annimal li fih oriġina l-virus, waqt li hemm ċans ukoll li Wuhan m’huwiex il-post li fih kien hemm l-ewwel każ oriġinali ta’ Covid-19. Fil-fatt, intqal kif il-Covid setgħet oriġinat minn reġjuni oħra, iżda ġiet misjuba l-ewwel darba f’Wuhan."
2021-02-09,Sa tmiem Marzu jitlaqqmu 933 persuni b’diżabilità u dawk li jaħdmu magħhom,https://www.tvm.com.mt/mt/news/sa-tmiem-marzu-933-persuna-bdizabilita-jkunu-tlaqqmu-kontra-l-covid/,"Il-Ministru għall-Inklużjoni u l-Kwalità tal-Ħajja, Julia Farrugia Portelli, qalet li sal-aħħar ta’ Marzu se jitlaqqmu kontra l-Covid, 933 persuna b’diżabiltà u l-istaff li jkunu magħhom. Il-Ministru ħabbret dan meta dalgħodu bdew jitlaqqmu l-persuni b’diżabilita’, residenti fi djar tal-aġenzija Sapport fl-Imtarfa. B’kollox tlaqqmu tmien residenti u seba’ ħaddiema li jaħdmu f’din id-dar. Il-Ministru ħabbret ukoll li l-proċess tat-tilqim ġie avvanzat b’xahrejn, għaliex suppost it-tilqim lil persuni b’diżabilità kellu jibda f’April. Spjegat li wara li se jitlaqqmu l-50 resident li għandha l-aġenzija Sapport, u 130 ħaddiema li jaħdmu ma’ dawn il-persuni b’diżabilità, se jitlaqqmu wkoll kważi 500 persuna b’diżabilità li jattendu ċ-ċentri ta’ matul il-jum tal-aġenzija Sapport, u wara se jibdew jiġu mlaqqma l-persuni b’diżabilità fi djar liċenzjati mill-Awtorità ta’ Standards ta’ Ħarsien Soċjali."
2021-02-09,Mara u raġel imutu waqt li kellhom il-Covid-19,https://www.tvm.com.mt/mt/news/mara-u-ragel-imutu-waqt-li-kellhom-il-covid-19-2/,"Il-Ministeru għas-Saħħa ħabbar li żewġ anzjani mietu waqt li kienu pożittivi għall-Covid-19. Fl-ewwel każ mara ta’ 85 sena mietet fl-isptar Mater Dei, waqt li fit-tieni każ raġel ta’ 81 sena miet fir-residenza San Vincenz de Paule. B’hekk il-vittmi tal-Covid-19 f’Malta telgħu għal 284."
2021-02-09,"202 każi ġodda ta’ Covid-19 f’Malta, 146 oħra mfejqa",https://www.tvm.com.mt/mt/news/202-kazi-godda-ta-covid-19-fmalta-146-ohra-mfejqa/,"Il-Ministeru għas-Saħħa ħabbar 202 każi ġodda ta’ Covid-19 f’Malta minn 3,206 swab test li saru fl-aħħar 24 siegħa. L-awtoritajiet tas-saħħa ħabbru wkoll li 146 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 16,325 persuna. Minn Marzu ’l hawn f’Malta nstabu 19,015 persuni pożittivi għall-Covid-19, li minnhom hemm 2,406 każ attiv. B’kollox sal-bieraħ ingħataw 41,285 ,tilqima, li 11,050 minnhom kienu jikkostitwixxu t-tieni doża. Tħabbar ukoll li fl-aħħar 24 siegħa mietu żewġ persuni oħra li kellhom il-Covid-19. Ara iktar hawn: Mara u raġel imutu waqt li kellhom il-Covid-19 "
2021-02-09,Is-suldati jibdew jitlaqqmu kontra l-Covid-19,https://www.tvm.com.mt/mt/news/is-suldati-jibdew-jitlaqqmu-kontra-l-covid-19/,"Il-membri tal-forzi tal-ordni bdew jitlaqqmu kontra l-Covid-19. Ħabbar dan fi stqarrija l-Ministeru għas-Saħħa, li spjega li l-membri tat-tim mediku tal-Forzi Armati ta’ Malta qed jamministraw il-vaċċin mill-kwartieri ġenerali f’Ħal Luqa, u fil-jiem li ġejjin se jiżdied ċentru ieħor fil-bini tal-Akkademja għall-Forzi Dixxiplinati f’Ta’ Kandja. Huma eluf il-ħaddiema li se jieħdu t-tilqima f’din il-fażi, fuq quddiem nett pulizija, suldati, uffiċjali tal-Faċilità Korrettiva ta’ Kordin, pumpiera tad-Dipartiment tal-Protezzjoni Ċivili, uffiċjali tal-komunità u ħaddiema li jaħdmu fis-settur tal-immigrazzjoni. Waqt żjara fiċ-ċentru mediku tal-Forzi Armati ta’ Malta, id-Deputat Prim Ministru Chris Fearne u l-Ministru għall-Intern, is-Sigurtà Nazzjonali u l-Infurzar tal-Liġi Byron Camilleri osservaw is-sistema ta’ kif qed jitlaqqmu l-ħaddiema. Id-Deputat Prim Ministru u Ministru għas-Saħħa Chris Fearne rringrazzja lill-forzi tal-ordni kollha għall-ħidma tagħhom waqt il-pandemija. “Intom kollha kontu ta’ spalla għalina waqt żminijiet diffiċli,” qal id-Deputat Prim Ministru. Huwa rringrazzja wkoll lill-Armata għall-mod ta’ kif qed jagħmlu l-parti tagħhom meta f’pajjiżna jasal il-vaċċin, u issa wkoll biex jamministraw il-vaċċin għall-Forzi Armati. Il-Ministru għall-Intern, is-Sigurtà Nazzjonali u l-Infurzar tal-Liġi Byron Camilleri spjega kif il-ħajja tal-ħaddiema tal-forzi tal-ordni nbidlet f’dawn l-aħħar xhur, hekk kif kellhom jadattaw għal realtà differenti."
2021-02-08,Il-Knisja mhix se torganizza purċissjonijiet matul ir-Randan u l-Ġimgħa Mqaddsa,https://www.tvm.com.mt/mt/news/il-knisja-mhix-se-torganizza-purcissjonijiet-matul-ir-randan-u-l-gimgha-mqaddsa/,"L-Arċidjoċesi ta’ Malta qalet li b’responsabbiltà lejn is-saħħa tal-poplu Malti fiż-żmien ta’ pandemija, il-Knisja f’Malta u Għawdex mhix ser torganizza pellegrinaġġi, purċissjonijiet u manifestazzjonijiet matul ir-Randan u l-Ġimgħa Mqaddsa ta’ din is-sena. Fi stqarrija, l-Arċidjoċesi qalet li l-Knisja tħeġġeġ lill-poplu Nisrani biex matul ir-Randan jisma’ l-Kelma ta’ Alla, jinġabar fit-talb u jagħmel karità. Qalet li l-Knisja timpenja ruħha biex permezz tad-diversi entitajiet tagħha tipprovdi opportunitajiet biex il-poplu Nisrani jkun jista’ jagħmel dan. Qalet li se tibqa’ tevalwa s-sitwazzjoni tas-saħħa pubblika u aktar ’il quddiem toħroġ direttivi dwar kif għandha tiġi ċċelebrata l-liturġija tat-Tridu tal-Għid. Temmet tgħid li l-Isqfijiet ta’ Malta u Għawdex iħeġġu lil kulħadd biex inkomplu nosservaw id-direttivi għall-ħarsien tas-saħħa biex tassew nieħdu ħsieb xulxin."
2021-02-08,137 każ ġdid ta’ Covid f’Malta – 126 persuna mfejqa,https://www.tvm.com.mt/mt/news/137-kaz-gdid-ta-covid-fmalta-126-persuna-mfejqa/,"Il-Ministeru għas-Saħħa ħabbar 137 każ ġdid ta’ Covid-19 f’Malta minn 3,266 swab test li saru fl-aħħar 24 siegħa. L-awtoritajiet tas-saħħa ħabbru wkoll li 126 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 16,179 persuna. Minn Marzu ’l hawn f’Malta nstabu 18,813 persuni pożittivi għall-Covid-19, li minnhom hemm 2,352 każ attiv. B’kollox sal-bieraħ ingħataw 39,257 ,tilqima, li 9,918 minnhom kienu jikkostitwixxu t-tieni doża."
2021-02-08,"‘Bil-ħasil tal-idejn naqsu l-mard, l-irjieħat u l-food poisoning’ – Prof. Gauci",https://www.tvm.com.mt/mt/news/bil-hasil-tal-idejn-naqsu-l-mard-l-irjiehat-u-l-food-poisoning-prof-gauci/,"Malta għandha t-tielet tilqima kontra l-Covid hekk kif għall-ħabta tal-ħdax tal-bieraħ filgħaxija waslet f’Malta l-ewwel kunsinja tat-tilqima żviluppata minn Oxford u AstraZeneca. Il-Prim Ministru Robert Abela fisser dan l-iżvilupp bħala tragward importanti ieħor fil-pjan effettiv li għandu jieħu lil Malta lura għan-normalità. Is-Supretendent għas-Saħħa Pubblika il-Professur Charmaine Gauci qalet li il-wasla tad-dożi tal-Astrazeneca se jgħinu biex il-pjan tat-tilqim tal-popolazzjoni ikompli javvanza b’pass aktar mgħaġġel. Intervistata fil-programm TVAM dalgħodu, il-Professur Gauci qalet f’Malta hawn 31 każ ta’ varjant identifikat fir-Renju Unit wara komplew jiġu investigati l-każi u rriżultat żieda fit-trażmissjoni ta’ dan il-varjant fi tmiem il-ġimgħa. “Fil-weekend kellna 16-il każ ieħor li ħareġ varjant pożittiv. S’issa hemm 31 każ. Dawn li ħarġu fil weekend qed ninvestigwhom biex naraw hux relatati ma’ safar minn barra. Imma dan ifisser li għandna l-varjant, minkejja li ftit, irridu naraw kif nikkontrollaw. Dawn ikunu ilhom fi kwarantina għax ikunu ilhom li kienu pożittivi mbagħad nanalizzawhom.” Madanakollu qalet li s’issa m’hawn ebda każ tal-varjant identifikat fil-Brażil jew dak mill-Afrika t’Isfel. Ikkonfermat li din is-sena kien hawn anqas mard u rjieħat u anki każijiet ta’ ivvelenar fl-ikel minħabba li ħafna qed isegwu l-istruzzjonijiet tal-ħasil tal-idejn u l-użu ta’ sanitizers. Il-Professur Gauci qalet li bħalissa hawn 7,700 persuna fi kwarantina, bl-akbar każi qed joħorġu mit-tixrid tal-virus fid-djar, waqt li l-ftit każi li qed joħorġu mill-iskejjel u childcare centres qed iwasslu biex ammont ta’ nies qed jispiċċaw fi kwarantina. Żiedet li minkejja li għadu kmieni biex wieħed janaliżża l-effett li qed tħalli t-tilqima, l-ewwel riżultati huma inkoraġġanti, waqt li għaddejjin studji dwar l-effettivita tat-tilqima. “Jekk tara li l-protezzjoni li joffru it-tilqim wara 5 xhur jibdew jonqsu, diġà hemm diskussjonijiet li jekk ikun hemm bżonn tat-tielet doża tingħata. Malta għandna vantaġġ għax mill-ammont ta’ vaccines ordnati, ukoll għandna żżejjed.” Il-Professur Gauci qalet li bir-restrizzjonijiet qed jintrebaħ iktar ħin u iktar ħajjiet waqt li s-sistemi tas-saħħa qed jinżammu stabbli. Tista’ ssegwi l-intervista sħiħa minn hawn: TVAM jixxandar mit-Tnejn sal-Ġimgħa bejn is-7am u d-9am."
2021-02-08,Jaslu l-ewwel dożi tal-AstraZeneca,https://www.tvm.com.mt/mt/news/jaslu-l-ewwel-dozi-tal-astrazeneca/,"Malta għandha t-tielet tilqima kontra l-Covid-19 hekk kif ilbieraħ għall-ħabta tal-ħdax ta’ filgħaxija waslet f’Malta l-ewwel kunsinja tat-tilqima żviluppata minn Oxford u AstraZeneca. F’kitba fuq il-midja soċjali l-Prim Ministru Robert Abela fisser dan l-iżvilupp bħala tragward importanti ieħor fil-pjan efettiv li għandu jieħu lil Malta lura għan-normalità. I welcome the arrival in #Malta 🇲🇹 of the first consignment of the @AstraZeneca vaccine. This is another important milestone in our plan to take us back to #normality. – RA pic.twitter.com/WboZ8CB3X0 — Robert Abela (@RobertAbela_MT) February 7, 2021 Aktar kmieni lbieraħ id-Deputat Prim Ministru Chris Fearne iddeskriva din it-tilqima fuq il-midja soċjali bħala “kanun” ieħor kontra l-Covid. Intant f’aġġornament dwar il-programm nazzjonali ta’ tilqim b’kollox sas-Sibt kienu ingħataw 37,586 tilqima, li 8,749 minnhom kienu jikkostitwixxu t-tieni doża."
2021-02-07,Franza tibda tqassam it-tilqima tal-AstraZeneca – f’Malta tasal illejla,https://www.tvm.com.mt/mt/news/franza-tibda-tqassam-it-tilqima-tal-astrazeneca-fmalta-tasal-illejla/,"Fi Franza beda jitqassam il-vaċċin tal-AstraZeneca tal-COVID-19, li beda jingħata lill-ħaddiema tas-saħħa li għandhom inqas minn 65 sena. Mis-Sibt tqassmu madwar 275,00 doża tal-vaċċin tal-AstraZeneca, f’177 post madwar Franza, minħabba li dan il-vaċċin jista’ jiġi mwassal faċilment, meta mqabbel ma’ dak tal-Pfizer/BioNTech u tal-Moderna. B’kollox fi Franza ngħataw aktar minn żewġ miljun doża tal-vaċċin kontra l-COVID-19. Intant, it-tilqima tal-AstraZeneca se tkun qed tasal f’Malta llejla, bid-Deputat Prim Ministru Chris Fearne fuq il-midja soċjali qal li din se tkun “kanun” ieħor kontra l-Covid-19. Mil-lum għandna kanun ieħor kontra l-Coronavirus! 👍🏻🇲🇹 #astrazenica #vaċċin — Chris Fearne (@chrisfearne) February 7, 2021 "
2021-02-07,Żewġ irġiel u mara jmutu waqt li kienu pożittivi bil-Covid,https://www.tvm.com.mt/mt/news/zewg-irgiel-u-mara-jmutu-waqt-li-kienu-pozittivi-bil-covid/,"Żewġt irġiel u mara mietu waqt li kienu pożittivi għall-COVID-19. Raġel ta’ 93 sena u ieħor ta’ 77 sena, flimkien ma’ mara ta’ 77 sena mietu fl-Isptar Mater Dei. Minn meta bdiet l-imxija tal-COVID-19 f’Malta mietu 282 persuna."
2021-02-07,100 każ ġdid ta’ Covid f’Malta – 157 imfejqa,https://www.tvm.com.mt/mt/news/100-kaz-gdid-ta-covid-fmalta-157-imfejqa/,"Il-Ministeru għas-Saħħa ħabbar 100 każ ġdid ta’ Covid-19 f’Malta minn 3,084 swab test li saru fl-aħħar 24 siegħa. L-awtoritajiet tas-saħħa ħabbru wkoll li 157 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 16,053 persuna. Minn Marzu ’l hawn f’Malta nstabu 18,676 persuni pożittivi għall-Covid-19, li minnhom hemm 2,341 każ attiv. B’kollox sal-bieraħ ingħataw 37,586 ,tilqima, li 8,749 minnhom kienu jikkostitwixxu t-tieni doża. Fl-aħħar 24 siegħa tilfu ħajjithom ukoll tliet persuni li kienu pożittivi għall-virus. Żewġt irġiet ta’ 93 sena u 77 sena, flimkien ma’ mara ta’ 77 sena mietu fl-Isptar Mater Dei. "
2021-02-06,Il-Kummissarju Ewropew għas-Saħħa tilqa’ s-suġġerimenti ta’ Malta dwar il-futur tal-COVID-19,https://www.tvm.com.mt/mt/news/il-kummissarju-ewropew-ghas-sahha-tilqa-s-suggerimenti-ta-malta-dwar-il-futur-tal-covid-19/,"Il-Kummissarju Ewropew għas-Saħħa, Stella Kyriakids, laqgħet il-proposta tad-Deputat Prim Ministru Chris Fearne dwar il-bżonn li l-Unjoni Ewropea tistudja mill-qrib il-livell ta’ immunità li joħloq il-vaċċin tal-COVID-19, biex b’hekk tkun tista’ tittieħed deċiżjoni konġunta dwar il-possibilità tal-bżonn ta’ booster dose fil-futur. Fi stqarrija maħruġa mill-Ministeru għas-Saħħa ntqal li l-Kummissarju Ewropew qalet dan f’korrispondenza lid-Deputat Prim Ministru bi tweġiba għall-ittra mibgħuta mid-Deputat Prim Ministru Fearne li insista li kemm-il darba l-istudji juru li hemm bżonn tat-tielet doża tal-COVID-19, l-istati membri jerġgħu jakkwistaw il-konsenji b’mod konġunt. B’dan il-mod, pajjiżna jerġa’ jkun assigurat biżżejjed dożi għall-poplu Malti u Għawdxi kollu. Intqal li l-Kummissarju Kyriakids ħadet nota ta’ din il-proposta filwaqt li appellat lill-istati membri sabiex jibagħtu l-informazzjoni marbuta mal-vaċċin darbtejn fil-ġimgħa lill-ECDC sabiex l-Unjoni Ewropea tkun f’pożizzjoni li ssaħħaħ il-programm Ewropew ta’ tilqim."
2021-02-06,Żewġt irġiel imutu waqt li kienu pożittivi għall-COVID-19,https://www.tvm.com.mt/mt/news/zewgt-irgiel-imutu-waqt-li-kienu-pozittivi-ghall-covid-19/,"Żewġt irġiel mietu waqt li kienu pożittivi għall-COVID-19. Raġel ta’ 69 sena u ieħor ta’ 85 sena mietu fl-Isptar Mater Dei. Minn meta bdiet l-imxija tal-COVID-19 f’Malta mietu 279 persuna. Ara wkoll: 134 każ ġdid ta’ Covid-19 f’Malta, 195 oħra mfejqa "
2021-02-06,"134 każ ġdid ta’ Covid-19 f’Malta,  195 oħra mfejqa",https://www.tvm.com.mt/mt/news/134-kaz-gdid-ta-covid-19-fmalta-195-ohra-mfejqa/,"Il-Ministeru għas-Saħħa ħabbar 134 każ ġdid ta’ Covid-19 f’Malta minn 2,772 swab test li saru fl-aħħar 24 siegħa. L-awtoritajiet tas-saħħa ħabbru wkoll li 195 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 15,896 persuna. Minn Marzu ’l hawn f’Malta nstabu 18,576 persuni pożittivi għall-Covid-19, li minnhom hemm 2,401 każ attiv. B’kollox sal-bieraħ ingħataw 35,676 ,tilqima, li 7,594 minnhom kienu jikkostitwixxu t-tieni doża. Fl-aħħar 24 siegħa tilfu ħajjithom ukoll żewġ persuni li kienu pożittivi għall-virus. Raġel ta’ 69 sena u 85 sena mietu fl-Isptar Mater Dei. "
2021-02-05,‘Il-proċess ta’ tilqim qiegħed 15-il ġurnata bil-quddiem minn dak pjanat’ – Prof Gauci,https://www.tvm.com.mt/mt/news/il-process-ta-tilqim-qieghed-15-il-gurnata-bil-quddiem-minn-dak-pjanat-prof-gauci/,"“Il-proċess ta’ tilqim f’pajjiżna qiegħed ħmistax-il ġurnata bil-quddiem minn dak pjanat.” Qalet dan il-Professur Charmaine Gauci f’konferenza tal-aħbarijiet li matulha tat aġġornament tas-sitwazzjoni tal-imxija tal-Covid 19 f’pajjiżna. Il-Professur Gauci qalet kif f’Malta ingħataw 33,477 doża, waqt li qalet li din hija rata mgħaġġla ħafna anke meta kumparata ma’ pajjiżi oħra Ewropej. Spjegat kif 6,457 tilqima mit-total imsemmi jikkonstitwixxu it-tieni doża. Is-Supretendent tas-Saħħa Pubblika kompliet tispjega kif issa anzjani ta’ iktar minn 85 sena kważi ġew imlaqqma kollha, fadal uħud li kienu jinsabu fi kwarantina u allura dawn huma mħeġġa li jċemplu 145 sabiex jagħmlu appuntament ieħor għat-tilqima. Minn nhar l-Erbgħa li għadda wkoll bdew jiġu mlaqqma l-grupp ta’ bejn 80 u 84 sena. Dawn qed jitlaqqmu f’10 ċentri tas-saħħa u 20 berġa differenti. Mill-Ħamis bdew jiġu mlaqqma wkoll il-frontliners li mhux kliniċi, bħall-Armata, l-Pulizija, u l-Membri tal-Protezzjoni Ċivili. Mill-ġimgħa id-dieħla se jkomplu jirċievu l-appuntament għat-tilqim iktar persuni ta’ etajiet differenti, u l-persuni vulnerabbli. Dawn tal-aħħar huma stmati li jlaħħqu mal-25,000 persuna. Waqt li qed twieġeb għal domandi ta’ TVM, il-Professur Gauci qalet li l-Ħadd li ġej jasal it-tilqim tal-AstraZeneca, u l-pjani ta’ tilqim għall-popolazzjoni Maltija saru fuq Pfizer u Moderna biss, iżda issa li se jaslu dożi tal-AstraZeneza il-proċess għandu jgħaġġel iżjed. Il-Professur Gauci temmet tgħid li l-proċess se jkompli jissaħħaħ fil-ġimgħat li ġejjin, bil-għan li l-popolazzjoni kollha tkun ivvaċċinata fl-iqsar żmien possibbli. Qalet li dan jiddependi mix-xogħol li qed isir ta’ kuljum mis-settur tas-saħħa, u kif ukoll mill-ammont ta’ dożi li jirċievi l-pajjiż."
2021-02-05,Tliet irġiel u mara jmutu waqt li kellhom il-Covid-19,https://www.tvm.com.mt/mt/news/tliet-irgiel-u-mara-jmutu-waqt-li-kellhom-il-covid-19-2/,"L-awtoritajiet tas-saħħa ħabbru li erba’ anzjani mietu waqt li kienu pożittivi għall-Covid-19. Tlieta mill-vittmi huma rġiel ta’ 84, 91 u 92 sena, li kollha mietu f’Mater Dei. Il-mara kellha 85 sena u mietet f’San Vincenz de Paule. Hekk l-ammont ta’ vittmi tal-Covid-19 f’Malta minn meta bdiet il-pandemija tela’ għal 277."
2021-02-05,"AĠĠORNAT: 57 każ ġdid ta’ Covid-19, 134 oħra mfejqa",https://www.tvm.com.mt/mt/news/57-kaz-gdid-ta-covid-19-134-ohra-mfejqa/,"L-awtoritajiet tas-saħħa ħabbru 57 każ ġdid ta’ Covid-19 f’Malta minn 3,237 swab test li saru fl-aħħar 24 siegħa. Mietu wkoll 4 persuni waqt li kienu pożittivi għall-COVID-19. Ħabbru wkoll li 134 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 15,701 persuna. Minn Marzu ’l hawn f’Malta nstabu 18,442 persuni pożittivi għall-Covid-19, li minnhom hemm 2,464 każ attiv. B’kollox sal-bieraħ ingħataw 33,477 tilqima, li 6,457 minnhom kienu jikkostitwixxu t-tieni doża. Fl-aġġornament tal-lum, is-Supretendent tas-Saħħa Charmaine Gauci qalet li l-proċess ta’ tilqim miexi tajjeb ħafna, tant li qiegħed ħmistax ‘il quddiem minn dak ippjanat. F’interpretazzjoni xjentifika għall-aħħar figuri, hija spjegat li t-tnaqqis fil-każijiet kien mistenni wara ż-żieda tal-festi. Irrimarkat li l-każijiet fil-komunità qed jiġu trażmessi l-aktar mid-djar u l-attivitajiet soċjali, bl-età medja ta’ dawk li qed jimirdu bil-virus hija ta’ dawk bejn il-21 u l-34 sena. Qalet li waqt li l-maġġor parti tal-pazjenti qed jibqgħu f’darhom biex ifiqu, hemm 20 persuna fit-Taqsima tal-Kura Intensiva, 8 fit-Taqsima tal-Mard Infettiv, 44 f’wards oħrajn f’Mater Dei, 76 fi sptarijiet oħra u tmienja oħra fl-isptar t’Għawdex. Dwar il-preżenza tal-varjant tar-Renju Unit f’Malta hi qalet li s’issa ġew irreġistrati 15 il-każ, iżda 7 minnhom kienu fi grupp wieħed. Żiedet li x-xjentisti f’Mater Dei qed jittestjaw 50 kampjun fil-ġimgħa għall-varjant, bit-testijiet mistennija jirduppjaw dalwaqt. Iktar dettalji ngħataw mis-Supretendent tas-Saħħa Charmaine Gauci waqt il-konferenza tal-aħbarijiet:"
2021-02-04,Il-Ħadd se tasal it-tilqima tal-AstraZeneca f’Malta,https://www.tvm.com.mt/mt/news/il-hadd-se-tasal-it-tilqima-tal-astrazeneca-fmalta/,"Il-programm ta’ tilqim mistenni jżid fir-ritmu mill-ġimgħa d-dieħla hekk kif nhar il-Ħadd li ġej, jaslu Malta l-ewwel dożi tat-tilqima mmanifatturata minn AstraZeneca. Id-Deputat Prim Ministru u Ministru għas-Saħħa, Chris Fearne, ħabbar li mill-ġimgħa d-dieħla persuni vulnerabbli ta’ kull età, li għandhom mard kroniku serju se jibdew jirċievu l-appuntament biex mit-tieni nofs ta’ Frar jitlaqqmu. Saħaq li dan hu grupp kbir u għalhekk mhux kulħadd se jirċievi l-ittra l-ġimgħa d-dieħla. Żied jgħid li ‘l fuq minn 90% tal-frontliners fil-qasam tas-saħħa ngħataw it-tilqima, b’ħafna minnhom diġà ngħataw it-tieni doża. Żied li mil-lum bdew jitlaqqmu l-frontliners l-oħra bħalma huma l-membri tal-armata u mbagħad il-Pulizija. Mistoqsi dwar it-tnax-il każ ta’ varjant tal-Covid-19 li ġew identifikati f’Malta, il-Ministru Fearne qal li dawk il-persuni kollha li jkunu ġew minn barra minn Malta u jirriżultaw pożittivi għall-virus, qed isirilhom test biex jiġi stabbilit jekk għandhomx varjant u jekk iva x’tip hu. Qal li s’issa l-varjanti kollha kienu tar-Renju Unit.    "
2021-02-04,79 każi ġodda ta’ Covid-19 f’Malta – 144 oħra mfejqa,https://www.tvm.com.mt/mt/news/79-kazi-godda-ta-covid-19-fmalta-144-ohra-mfejqa/,"Il-Ministeru għas-Saħħa ħabbar li fl-aħħar 24 siegħa nstabu 79 każi ġodda ta’ Covid-19 f’Malta minn 2,944 swab test mentri 144 persuni oħra ġew imfejqa mill-virus.    "
2021-02-03,L-Uffiċċju Legali tal-BOV jingħalaq temporanjament minħabba ħaddiem bil-Covid-19,https://www.tvm.com.mt/mt/news/l-ufficcju-legali-tal-bov-jinghalaq-temporanjament-minhabba-haddiem-bil-covid-19/,"Il-Bank of Valletta qed javża lill-klijenti tiegħu li l-Uffiċċju Legali li jinsab Misraħ San Ġorġ il-Belt Valletta ser jingħalaq b’mod temporanju wara li wieħed mill-impjegati rriżulta pożittiv għall-COVID-19. Fi stqarrija l-BOV qal li l-uffiċċju se jiġi diżinfettat skont il-linji gwida tal-Awtoritajiet tas-Saħħa u jerġa’ jinfetaħ meta jkun aċċertat li huwa sikur għall-klijenti u l-impjegati tal-Bank. Intqal li f’każ li jkun hemm xi individwi li setgħu ġew esposti għall-virus, dawn se jiġu infurmati mill-Awtorità tas-Saħħa bħala parti mill-protokoll tal-contact tracing. Il-Bank skuża ruħu għal kull inkonvenjent lill-klijenti tiegħu."
2021-02-03,3 persuni jmutu waqt li kienu pożittivi bil-Covid-19,https://www.tvm.com.mt/mt/news/3-persuni-jmutu-waqt-li-kienu-pozittivi-bil-covid-19/,"Mara ta’ 90 sena u żewġt irġiet ta’ 84 u 68 sena tilfu ħajjithom waqt li kienu pożittivi għall-Covid-19. L-irġiel mietu fl-Isptar Mater Dei, filwaqt li l-mara mietet fl-Isptar Karen Grech. Minn meta bdiet l-imxija tal-COVID-19 sa issa mietu 273 persuna waqt li kienu pożittivi għall-virus. Ara wkoll: 138 każ ġdid ta’ Covid-19 f’Malta, 190 oħra mfejqa "
2021-02-03,"138 każ ġdid ta’ Covid-19 f’Malta, 190 oħra mfejqa",https://www.tvm.com.mt/mt/news/138-kaz-gdid-ta-covid-19-fmalta-190-ohra-mfejqa/,"Il-Ministeru għas-Saħħa ħabbar 138 każ ġdid ta’ Covid-19 f’Malta minn 2,973 swab test li saru fl-aħħar 24 siegħa. L-awtoritajiet tas-saħħa ħabbru wkoll li 190 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 15,423 persuna. Minn Marzu ’l hawn f’Malta nstabu 18,306 persuni pożittivi għall-Covid-19, li minnhom hemm 2,610 każ attiv. B’kollox sal-bieraħ ingħataw 30,252 ,tilqima, li 4,891 minnhom kienu jikkostitwixxu t-tieni doża. Fl-aħħar 24 siegħa tilfu ħajjithom ukoll tliet persuni li kienu pożittivi għall-virus. Ara wkoll: 3 persuni jmutu waqt li kienu pożittivi bil-Covid-19 "
2021-02-02,Pazjenti li se jmorru għall-kura barra minn Malta se jingħataw il-vaċċin tal-COVID-19,https://www.tvm.com.mt/mt/news/pazjenti-li-se-jmorru-ghall-kura-barra-minn-malta-se-jinghataw-il-vaccin-tal-covid-19/,Id-Deputat Prim Ministru u l-Ministru għas-Saħħa Chris Fearne illum fil-Parlament ħabbar li pazjenti li se jmorru għall-kura barra minn Malta minn għada se jibdew jingħataw il-vaċċin tal-COVID-19 qabel imorru għall-kura. Huwa spjega li dan il-proċess se jkun organizzat mill-Isptar Mater Dei stess u l-pazjenti se jkunu kkuntattjati minn Mater Dei stess.
2021-02-02,"“Sa tmiem din il-ġimgħa t-tilqim kontra l-Coronavirus se jitla’ għal 2,500 kuljum”",https://www.tvm.com.mt/mt/news/sa-tmiem-din-il-gimgha-t-tilqim-kontra-l-coronavirus-se-jitla-ghal-2500-kuljum/,"Id-Deputat Prim Minsitru u Minsitru għas-Saħħa Chris Fearne qal li sa tmiem din il-ġimgħa t-tilqim tal-vaċċin kontra l-Coronavirus se jitla’ għal 2,500 kuljum waqt li l-ewwel dożi tal-vaċċin tal-Astra Zeneca mistennija jaslu fil-bidu tal-ġimgħa d-dieħla. Il-Ministru Fearne qal dan fil-Parlament fi tweġibiet supplimentari lil diversi deputati. Huwa qal illi bħalissa qed jintużaw 1,300 tilqima kuljum li se jiżdiedu għal 2,500 kuljum sa tmiem il-ġimgħa.  Huwa qal ukoll illi sakemm ma jkunx hemm informazzjoni xjentifika oħra, il-vaċċin tal-Aswtra Zeneca se jingħata lil persuni taħt il-65 sena. Huwa qal li mingħand l-Astra Zeneca Malta għandha ordnata mal-miljun doża.  Qal li b’kollox Malta għandha ordnati dożi biex jitlaqqmu l-popolazzjoni f’Malta għal darbtejn.  Wara li jkun aċċertat li Malta jkollha it-tielet doża li sservi bħala booster,  Malta hija lesta tagħti dożi żejda lil pajjiżi li s’issa m’għandhomx dożi. Huwa qal ukoll illi mit-tilqim li sar s’issa ma kien irrapurtat l-ebda reazjoni severa jew inkwetanti lil dawk li ħadu t-tilqima. Fi tweġiba oħra, il-Ministru tas-Saħħa qal li ma jistax jiżvela kemm ħallset Malta għall-vaċċin skont ftehim bejn il-pajjiżi tal-Unjoni Ewropea li din l-informazzjoni hija sensittiva. Fi tweġiba oħra separata, il-Ministru Fearne qal li l-għadd ta’ pazjenti fl-isptar Monte Carmeli minn 500 niżlu għal 270 wara li ġew żvujtati żewġ binjiet, b’binja minnhom se  jsirulha soqfa ġodda u refurbishment sħiħ u oħra se titwaqqa’ biex tinbidel fi ġnien terapewtiku."
2021-02-02,Anzjana tmut waqt li kienet pożittiva għall-COVID-19,https://www.tvm.com.mt/mt/news/anzjana-tmut-waqt-li-kienet-pozittiva-ghall-covid-19/,"Anzjana ta’ 92 sena mietet waqt li kienet pożittiva għall-Covid-19. Hija mietet fil-Good Samaritan Long Term Care Facility. Minn meta bdiet l-imxija tal-COVID-19 mietu  270 persuna waqt li kienu pożittivi għall-COVID-19. Ara wkoll: 141 każ ġdid ta’ Covid-19 f’Malta, 132 oħra mfejqa  "
2021-02-02,"141 każ ġdid ta’ Covid-19 f’Malta, 132 oħra mfejqa",https://www.tvm.com.mt/mt/news/141-kaz-gdid-ta-covid-19-fmalta-132-ohra-mfejqa/,"Il-Ministeru għas-Saħħa ħabbar 141 każ ġdid ta’ Covid-19 f’Malta minn 2,836 swab test li saru fl-aħħar 24 siegħa. L-awtoritajiet tas-saħħa ħabbru wkoll li 132 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 15,233 persuna. Minn Marzu ’l hawn f’Malta nstabu 18,168 persuni pożittivi għall-Covid-19, li minnhom hemm 2,665 każ attiv. B’kollox sal-bieraħ ingħataw 29,002,tilqima, li 4,476 minnhom kienu jikkostitwixxu t-tieni doża. Fl-aħħar 24 siegħa tilfet ħajjitha anzjana ta’ 92 sena fil-Good Samaritan Long Term Care Facility. "
2021-02-02,Pfizer/BionTech se tipprovdi 75 miljun doża aktar tal-vaċċin fit-tieni kwart tal-2021,https://www.tvm.com.mt/mt/news/pfizer-biontech-se-tipprovdi-75-miljun-doza-aktar-tal-vaccin-fit-tieni-kwart-tal-2021/,"Uffiċjal għoli tal-kumpanija Pfizer/Biontech qal li se tkun qed titħaffef il-proċess tal-manifattura u mill-15 ta’ Frar se żżid id-dożi fil-konsenji li diġà kienu maqbula għall-ewwel xhur tas-sena. Dan se jkun possibli wara taħditiet mal-Unjoni Ewropea u għaliex tlesta x-xogħol ta’ modifikazzjoni fil-fabbrika tal-Pfizer f’Puurs, fil-Belġju. Apparti minn dan, f’Marburg fil-Ġermanja t-tieni fabbrika tal-kumpanija farmaċewtika mistennija tibda l-produzzjoni matul dan ix-xahar. F’kitba fuq Twitter il-President tal-Kummissjoni Ewropea Ursola Von Der Leyen, fissret li b’dan il-ftehim il-pajjiżi tal-Unjoni Ewropea se jirċievu bejniethom 600 miljun doża."
2021-02-01,ARA: Patologu Malti li jaħdem fi New Zealand jitkellem dwar is-sitwazzjoni tal-Covid f’dan il-pajjiż,https://www.tvm.com.mt/mt/news/ara-patologu-malti-li-jahdem-fi-new-zealand-jitkellem-dwar-is-sitwazzjoni-tal-covid-fdan-il-pajjiz/,"David Cilia Vincenti ilu jaħdem bħala patologu fi New Zealand għal dawn l-aħħar tmien snin. Meta sena ilu faqqgħet l-imxija tal-coronavirus, is-Sur Cilia Vincenti qal li fi New Zealand ittieħdu miżuri stretti ta’ lockdown totali f’Marzu stess, għal xahar. Dan kien segwit minn sitt xhur ta’ miżuri biex jitrażżan it-tixrid tal-virus u sostna li dan jidher li rrendi f’riżultati pożittivi. “Pero wara li għadda dan il-perjodu ta’ żmien il-ħajja qisha reġgħet ġiet lura għan-normal, mhux għal kollox fis-sens li l-ajruporti hemm ir-restrizzjonijiet kbar. Ma jistgħux jiġu turisti, jistgħu biss jirritornaw ċittadini ta’ New Zealand u t-turiżmu ħa skoss lura wkoll biha dil-problema. Pero apparti mill-ajruporti li kellhom jibqgħu magħluqin, il-ħajja ta’ kuljum f’ċertu sens baqgħet għaddejja kważi għan-normal,” saħaq il-patologu. Is-Sur Cilia Vincenti kompla jgħid li bil-fruntieri magħluqin, ħlief għaċ-ċittadini li jridu jerġgħu jidħlu fi New Zealand, min hu barrani u jgħix hemm qed iħoss in-nuqqas kbir taż-żjarat f’art twelidhom, minħabba li l-ivvjaġġar hu ristrett u b’diversi miżuri. Infatti, l-awtoritajiet qed jikkunsidraw iħallu l-fruntieri magħluqin sal-aħħar ta’ din is-sena. David Cilia Vincenti qal li min-naħa l-oħra l-pajjiż żied f’dak li jissejjaħ turiżmu intern minħabba li ħafna ċittadini qed iżuru postijiet oħra fi New Zealand stess. B’71 każ biss attiv minn popolazzjoni ta’ 5 miljun persuna, is-Sur Cilia Vincenti qal li din is-sitwazzjoni qed tippermetti li jiġu rilaxxati diversi restrizzjonijiet fosthom mhux tinżamm distanza soċjali u l-maskri ftit li xejn qed jintlibsu fi New Zealand. “Bħalissa m’hemmx bżonn distanza soċjali fi New Zealand. Għamilna ċertu żmien f’Marzu meta faqqgħet il-pandemija fejn iva konna nżommu distanza soċjali u lockdown, pero dawn l-aħħar sitt xhur, ħlief ġimgħatejn Auckland biss fejn kien hemm ftit każi, ma kellniex għalfejn inżommu d-distanza soċjali. Il-ħajja reġgħet lura għan-normal u l-maskri jintlibsu biss f’public transport jew ajruplani u ftit ħafna jilbsuhom. Il-maġġoranza tan-nies ma jilbsuhomx,” spjega s-Sur Galea Vincenti. David Cilia Vincenti qal li fi New Zealand għandu ma bediex jingħata t-tilqim kontra l-coronavirus. Spjega li l-pjan hu li dan jibda jingħata f’April li ġej fejn l-ewwel se jitlaqqmu l-ħaddiema tal-kura tas-aħħa, warajhom il-persuni vulnerabbli, u mbagħad f’Lulju tibda titlaqqam il-bqija tal-popolazzjoni."
2021-02-01,Raġel u mara jmutu waqt li kellhom il-Covid-19,https://www.tvm.com.mt/mt/news/ragel-u-mara-jmutu-waqt-li-kellhom-il-covid-19/,"L-awtoritajiet tas-saħħa ħabbru li żewġ persuni mietu waqt li kienu pożittivi bil-Covid-19. Ir-raġel kellu 81 sena waqt li l-mara kellha 88 sena. It-tnejn li huma mietu fl-Isptar Mater Dei. Hekk in-numru ta’ vittmi tal-Covid-19 f’Malta tela’ għal 269. Ara wkoll: 124 każi ġodda ta’ Covid-19 f’Malta, 141 oħra mfejqa "
2021-02-01,"124 każi ġodda ta’ Covid-19 f’Malta, 141 oħra mfejqa",https://www.tvm.com.mt/mt/news/124-kazi-godda-ta-covid-19-fmalta-141-ohra-mfejqa/,"Il-Ministeru għas-Saħħa ħabbar 124 każi ġodda ta’ Covid-19 f’Malta minn 3,037 swab test li saru fl-aħħar 24 siegħa. L-awtoritajiet tas-saħħa ħabbru wkoll li 141 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 15,101 persuna. Minn Marzu ’l hawn f’Malta nstabu 18,027 persuni pożittivi għall-Covid-19, li minnhom hemm 2,657 każ attiv. B’kollox sal-bieraħ ingħataw 27,759,tilqima, li 3,948 minnhom kienu jikkostitwixxu t-tieni doża. Fl-aħħar 24 siegħa tilfu ħajjithom ukoll 2 persuni waqt li kienu pożittivi għall-COVID-19. Ara wkoll: Raġel u mara jmutu waqt li kellhom il-Covid-19 "
2021-02-01,AstraZeneca se żżid il-produzzjoni tat-tilqima għall-pajjiżi tal-Unjoni Ewropea,https://www.tvm.com.mt/mt/news/astrazeneca-se-zzid-il-produzzjoni-tat-tilqima-ghall-pajjizi-tal-unjoni-ewropea/,"Wara ġimgħat ta’ kontroversja AstraZeneca qablet li żżid il-produzzjoni tal-vaċċin għall-pajjiżi tal-Unjoni Ewropea bi 30%. Fi tweet tard ilbieraħ filgħaxija l-President tal-Kummissjoni Ewropea, Ursula Von Der Leyen, qalet li l-kumpanija issa qablet li tibgħat 9 miljun doża addizjonali u se tibda twassal il-konsjeni ġimgħa qabel skedat. Il-ġimgħa l-oħra l-kumpanija ħabbret li se tkun tista’ twassal biss kwart tad-dożi ordnati oriġinarjment minħabba problemi f’waħda mill-fabbriki. Iżda wara diskussjonijiet estensivi l-bieraħ Von Der Leyen ħabbret li d-dożi se jiżdidu bi 30%. Madanakollu qalet li Frar u Marzu mistenni jkun perjodu diffiċli għad-distribuzzjoni tal-vaċċin xorta waħda. Step forward on vaccines.@AstraZeneca will deliver 9 million additional doses in the first quarter (40 million in total) compared to last week’s offer & will start deliveries one week earlier than scheduled. The company will also expand its manufacturing capacity in Europe. — Ursula von der Leyen (@vonderleyen) January 31, 2021 "
2021-01-31,Il-qabar ta’ persuna li mietet waqt li kellha l-COVID-19 jista’ jinfetaħ wara 10 snin,https://www.tvm.com.mt/mt/news/il-qabar-ta-persuna-li-mietet-waqt-li-kellha-l-covid-19-jista-jinfetah-wara-10-snin/,"Żewġ persuni oħra mietu waqt li kellhom il-virus: raġel ta’ 78 sena u mara ta’ 63 sena li t-tnejn kienu rikoverati fl-Isptar Mater Dei. Mill-bidu tal-pandemija s’issa, f’Malta mietu 267 persuna li kellhom il-COVID. L-awtoritajiet tas-sanità kkonfermaw ma’ Television Malta li d-dfin ta’ dawn il-persuni f’oqbra tal-komun jista’ jsir biss f’żewġ ċimiterji – wieħed f’Malta u ieħor f’Għawdex – waqt li d-dfin f’oqbra privati jista’ jsir fi kwalunkwe ċimiterju. Spjegaw li d-deċiżjoni hi marbuta mal-fatt li qabar użat għad-difna ta’ persuna li mietet waqt li kellha l-virus irid jibqa’ ssiġillat għal 10 snin. F’mewt ta’ persuna li kienet pożittiva għall-COVID-19, is-Supretendent tas-Saħħa Pubblika tawtorizza li d-difna ssir qabel ma jgħaddu l-24 siegħa mill-ħin li fih il-persuna tkun ġiet ċertifikata mejta. F’ċirkustanzi oħra, il-liġi tistipula li mill-mewt iridu jgħaddu 24 siegħa biex issir id-difna. Paul Spiteri, li hu inkarigat mill-Uffiċċju Regolatorju tad-Dfin, spjega li f’dawn il-każi hemm proċess li hu differenti minn imwiet oħra. “Il-ġisem jintefa’ f’body-bag, jiġi trasportat fil-mortwarja tal-isptar jew il-home fejn tkun. Hemm applikazzjoni ta’ process fejn il-body-bag bil-ġisem ikun applikat ftit ġir fuqu u jerġa’ jiġi mgeżwer f’borża oħra.” Spjega li l-ġisem jitpoġġa fit-tebut li jiġi mġeżwer fil-plastik biex kemm jista’ jkun jonqos ir-riskju għar-reffiegħa u d-deffiena. Funerali ta’ persuni li jmutu bil-COVID-19 qegħdin isiru bl-istess format bħal oħrajn, inkluż biċ-ċelebrazzjoni ta’ quddiesa fil-Knisja. Is-Sur Spiteri qal li m’hemm ebda obbligu li reffiegħa jew deffiena jilbsu lbies protettiv u qal li meta jiġri hekk dawn huma proċeduri li japplika l-kummissjonant għall-ħaddiema tiegħu jew id-deffiena nfushom. Mistoqsi dwar id-dfin ta’ persuni li kellhom il-COVID-19, qal li jekk dan isir f’qabar privat d-difna tista’ ssir fi kwalunkwe ċimiterju f’Malta u f’Għawdex iżda jekk se jintuża qabar tal-komun d-difna tista’ ssir biss f’żewġ ċimiterji: fl-Addolorata Raħal Ġdid jew fiċ-Ċimiterju Santa Marija fir-Rabat, Għawdex. Spjega li d-deċiżjoni hi marbuta mal-obbligu li persuna li mietet bil-COVID-19 ma tistax tinqala’ mill-qabar qabel ma jgħaddu għaxar snin. “Dan m’aħniex nagħtu permessi biex jindifnu f’ċimiterji oħra tal-Knisja u oħrajn żgħar minħabba li l-ammont ta’ oqbra tal-komun huma limitati. Allura biex ma nimblukkawx l-oqbra tal-komun, ittieħdet id-deċiżjoni li fil-komun dawn jindifnu biss fl-Addolorata u fir-Rabat Għawdex. Li jiġri hu li jekk se tidfen fil-qabar privat il-livell li fih il-persuna ndifnet se jiġi ssiġillat għal għaxar snin.” Waqt li fi dfin regolari l-oqbra jistgħu jinfetħu u jitnaddfu minn fdalijiet umani wara sentejn, f’każ ta’ mewt bil-covid iridu jgħaddu għaxar snin u dan mhux għax ikun fadal traċċi tal-virus. “Ir-raġuni hi biss ta’ saħħa u sigurtà għad-deffiena. Minħabba li l-ġisem qed jindifen b’żewġ boroż, idum ma jiddekomponi, u allura sabiex ikun iddekompona sewwa l-ġisem qed ikun permess li jinqala’ wara 10 snin.” Paul Spiteri kkonferma li f’funerali ta’ persuni li mietu bil-covid ikun hemm rappreżentat tad-Direttorat għas-Saħħa Ambjentali biex jaċċerta li d-dfin isir skont ir-regolamenti u kif indikat mill-awtoritajiet."
2021-01-31,2 persuni jmutu waqt li kienu pożittivi għall-COVID-19,https://www.tvm.com.mt/mt/news/2-persuni-jmutu-waqt-li-kienu-pozittivi-ghall-covid-19/,"Fl-aħħar 24 siegħa mietu 2 persuni waqt li kienu pożittivi għall-COVID-19. Raġel ta’ 78 sena u mara ta’ 63 sena mietu fl-Isptar Mater Dei. Minn meta bdiet l-imxija f’Malta tilfu ħajjithom 267 persuna. Ara wkoll: 182 każ ġdid ta’ Covid-19, 185 oħra mfejqa "
2021-01-31,"182 każ ġdid ta’ Covid-19, 185 oħra mfejqa",https://www.tvm.com.mt/mt/news/182-kaz-gdid-ta-covid-19-185-ohra-mfejqa/,"Il-Ministeru għas-Saħħa ħabbar 182 każi ġodda ta’ Covid-19 f’Malta minn 2,843 swab test li saru fl-aħħar 24 siegħa. L-awtoritajiet tas-saħħa ħabbru wkoll li 185 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 14,960 persuna. Minn Marzu ’l hawn f’Malta nstabu 17,903 persuni pożittivi għall-Covid-19, li minnhom hemm 2,676 każ attiv. B’kollox sal-bieraħ ingħataw 26,847,tilqima, li 3,456 minnhom kienu jikkostitwixxu t-tieni doża. Fl-aħħar 24 siegħa tilfu ħajjithom 2 persuni waqt li kienu pożittivi għall-COVID-19. "
2021-01-30,L-emozzjonijiet tal-frontliners riflessi f’bolol ġodda tal-Malta Post,https://www.tvm.com.mt/mt/news/l-emozzjonijiet-tal-frontliners-riflessi-fbolol-godda-tal-malta-post/,"Il-MaltaPost nediet sett ta’ tliet bolol b’apprezzament lill-ħaddiema fil-qasam tas-saħħa li tant impenjaw ruħhom matul din il-pandemija. Din il-ħarġa tikkonsisti f’nofs miljun bolla – kull waħda b’valur ta’ tletin ċenteżmu. Is-sett bil-kelma Grazzi huwa disinjat mill-MaltaPost u meħud minn pitturi ta’ żewġ artisti Maltin. Il-bolli nħarġu f’folji ta’ għaxra, bil-ħarġa tikkonsisti f’ħames mitt elf bolla. L-għejja, l-għajnejn miksura, l-inċertezza, il-biża’ u t-tama li l-pandemija tgħaddi. Maqbuda kollha f’dawn l-uċuh il-frontliners, li b’espressjoni waħda jwasslu dulluvju ta’ emozzjonijiet. Il-pandemija li mmarkat din il-ġenerazzjoni fid-dinja, minn żgħar sa kbar. Iżda forsi l-iktar min iħares lejha wiċċ imb’wiċċ kuljum – il-frontliners, kelma li spiċċat fuq ilsienna f’din it-taqbida globali. Il-MaltaPost, bħal diversi operaturi postali madwar id-dinja, ħarġet dawn il-bolol nazzjonali bħala simbolu ta’ solidarjetà fi żmien diffiċli li l-coronavirus daħħlet id-dinja fih. Huma l-artisti lokali Madeleine Gera u Andrew Micallef, li qabdu f’mument wieħed tliet espressjonijiet ta’ tliet frontliners u pinġew ħarsa li ddominat lid-dinja f’dawn l-aħħar kważi 12-il xahar. Meta preżentat bil-bolli ġodda, id-Deputat Prim Ministru u Ministru tas-Saħħa Chris Fearne fisser ir-realtà tal-ħajja tal-frontliners f’din l-aħħar sena – ħidma bla heda u ħafna drabi f’riskju biex iħarsu saħħet min kien fil-kura tagħhom."
2021-01-30,Raġel imut waqt li kellu l-Covid-19,https://www.tvm.com.mt/mt/news/ragel-imut-waqt-li-kellu-l-covid-19-2/,Il-Ministeru tas-Saħħa ħabbar li fl-aħħar 24 siegħa anzjan miet waqt li kellu l-Covid-19. Il-vittma huwa raġel ta’ 85 sena li miet fl-Isptar Mater Dei. Hekk il-vittmi tal-Covid-19 f’Malta telgħu għal 265.
2021-01-30,"136 każ ġdid ta’ Covid-19, 149 oħra mfejqa",https://www.tvm.com.mt/mt/news/136-kaz-gdid-ta-covid-19-149-ohra-mfejqa/,"Il-Ministeru għas-Saħħa ħabbar 136 każi ġodda ta’ Covid-19 f’Malta minn 3,431 swab test li saru fl-aħħar 24 siegħa. L-awtoritajiet tas-saħħa ħabbru wkoll li 149 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 14,775 persuna. Minn Marzu ’l hawn f’Malta nstabu 17,721 persuni pożittivi għall-Covid-19, li minnhom hemm 2,681 każ attiv. B’kollox sal-bieraħ ingħataw 25,822 tilqima, li 2,969 minnhom kienu jikkostitwixxu t-tieni doża. Fl-aħħar 24 siegħa tilef ħajjtu wkoll anzjan li kellu l-Covid-19. Ara wkoll: Raġel imut waqt li kellu l-Covid-19 "
2021-01-29,It-tilqima tal-AstraZeneca approvata mill-Aġenzija Ewropea għall-Mediċini,https://www.tvm.com.mt/mt/news/it-tilqima-tal-astrazeneca-approvata-mill-agenzija-ewropea-ghall-medicini/,"L-Aġenzija Ewropea tal-Mediċina approvat l-użu tat-tilqima tal-AstraZeneca minn persuni ta’ ‘l fuq minn 18-il sena. Din it-tilqima, żviluppata bis-sehem tal-Università ta’ Oxford, hi t-tielet waħda li ngħatat it-timbru mill-Unjoni Ewropea. Diversi pajjiżi għadhom qed jiddeċiedu lil-liema grupp ta’ nies se jlaqqmu b’dan il-vaċċin. Iktar kmieni din il-ġimgħa, il-Ġermanja qalet li ma tistax tirrakkomanda l-użu ta’ din it-tilqima għall-persuni ta’ ‘l fuq minn 65 sena. Mill-banda l-oħra iżda r-Renju Unit ilu jlaqqam in-nies b’din it-tilqima għal diversi ġimgħat u l-awtoritajiet tas-saħħa tal-pajjiż qalu li toffri livelli għoljin ta’ protezzjoni kontra l-virus. Dan l-iżvilupp seħħ fl-istess ġurnata li l-Kummissjoni Ewropea ppubblikat il-kuntratt li sar ma’ AstraZeneca dwar it-tilqima. Il-President tal-Kummissjoni Ewropea, Ursula von der Leyen, qalet li l-Unjoni Ewropea ddeċidiet li tippubblika l-kuntratt biex fi kliemha turi li l-kumpanija qed tindika li mhux se żżomm mal-obbligu tal-kuntratt. Partijiet kbar mill-kuntratt ġew mgħottija minħabba li huma kummerċjalment sensittivi fosthom kemm tiswa t-tilqima tal-AstraZeneca u d-dati ta’ meta kien se jitwasslu d-dożi allokati lill-Unjoni Ewropea. Fi Tweet, id-Deputat Prim Ministru Chris Fearne qal li jinsab soddisfatt b’din l-aħbar filwaqt li qal li huwa importanti li t-tilqim jiġi mibgħut fil-ħin u fl-ammonti miftehma. "
2021-01-29,Jibdew jitqassmu l-ittri ta’ stedina għall-vaċċin tal-COVID-19 lill-anzjani ta’ bejn 80 u 84 sena,https://www.tvm.com.mt/mt/news/jibdew-jitqassmu-l-ittri-ta-stedina-ghall-vaccin-tal-covid-19-lill-anzjani-ta-bejn-80-u-84-sena/,"Fil-jiem li ġejjin, l-anzjani li għandhom bejn 80 u 84 sena u li jgħixu fi djarhom se jibdew jirċievu l-ittra t’ appuntament għall-vaċċin tal-COVID-19, bid-dati, ħinijiet u l-post tal-ewwel u t-tieni doża tal-vaċċin. Dan tħabbar fi stqarrija maħruġa mill-Ministeru għas-Saħħa fejn intqal li l-ittra se tintbagħat fuq l-indirizz li l-anzjani għandhom irreġistrat fl-iskema tal-‘Ispiżjar tal-Għażla Tiegħek’ (POYC) u għalhekk il-post magħżul għat-tilqima se jkun fl-akwati ta’ dan l-indirizz. Anzjani li għandhom xi kundizzjoni medika li ma tippermettix li joħorġu mid-dar, iċċertifikata mit-tabib tal-familja, huma mitluba jċemplu fuq il-linja tal-assistenza 145, mingħajr ħlas. Anzjani li għandhom ’il fuq minn 80 sena u li ma jirċevux l-ittra sal-aħħar tal-ġimgħa d-dieħla huma mitluba jċemplu 145 sabiex isiru l-arranaġamenti neċessarji. Il-Ministeru għas-Saħħa qal li huwa konxju li hemm il-possibbiltà li persuni li ħallewna għadhom imniżżla fil-listi tal-Awtoritajiet tas-Saħħa, u għalhekk huwa possibbli li dawn il-persuni xorta waħda jirċievu stedina fl-aħħar indirizz li kienu reġistrati fih. Filwaqt li jiskuża ruħu ta’ dan, il-Ministeru qed jappella sabiex il-familjari ta’ dawn il-persuni iċemplu 145 u javżaw lill-awtoritajiet bil-każ.  "
2021-01-29,Covid-19: 185 każi ġodda u 174 oħra mfejqa – imutu 3 anzjani waqt li kienu pożittivi bil-virus,https://www.tvm.com.mt/mt/news/covid-19-185-kazi-godda-u-174-ohra-mfejqa-imutu-3-anzjani-waqt-li-kienu-pozittivi-bil-virus/,"Waqt il-konferenza stampa tal-lum, il-Professur Charmaine Gauci ħabbret li fl-aħħar 24 siegħa nstabu 185 każi ġodda ta’ Covid-19 f’Malta minn 3,280 swab test mentri 174 persuni oħra ġew imfejqa mill-virus. Il-Professur Gauci kkonfermat li 3 anzjani mietu waqt li kienu pożittivi bil-virus fl-aħħar 24 siegħa; anzjan ta’ 85 sena miet f’Mater Dei, anzjana ta’ 97 sena mietet f’San Vinċenz de Paule u anzjan ta’ 88 sena fid-dar is-Samaritan it-Tajjeb. Rikoverati fl-ITU f’Mater Dei hemm 16-il pazjent, fl-IDU hemm 6 persuni, fl-iswali l-oħra ta’ Mater Dei hemm 44 pazjent u fl-isptar Boffa hemm 10 persuni għall-kura. Fl-isptar St Thomas hemm 9 pazjenti, f’Karin Grech hemm 13-il pazjent, f’The Good Samaritan hemm 43 pazjent tal-Covid, f’Mount Carmel hemm 10 u 11-il persuna oħra jinsabu għall-kura mill-Covid fl-Isptar Ġenerali t’Għawdex. Il-Professur Gauci qalet li qed jinstabu clusters f’kuntesti li għandu x’jaqsam ma’ high intensity sport hekk kif min ikun qed jitħabat jieħu nifsijiet aktar qawwija u jekk ikun infettat bil-Covid ixerred aktar taqtir tal-virus fl-arja. Hija appellat mill-ġid biex jinżammu l-miżuri ta’ mitigazzjoni fil-gyms. Mit-testijiet li qed isiru fl-ajruport ta’ Malta, il-Professur qalet li nstabu 4 każijiet attivi li kienu qed jivvjaġġaw mit-Tuneżija, mill-Awstralja, il-Bulgarija u l-Italja. Waqt li kienet qed tagħti r-rendikont tagħha ta’ kull ġimgħa dwar il-qagħda tal-Covid, il-Professur Gauci qalet li l-proċess ta’ tilqim fost dawk li għandhom iżjed minn 85 sena miexi sew. Qalet li kienu ftit il-każi ta’ dawk li nstabu pożittivi għall-Covid wara li ħadu t-tilqima. “Meta persuna jieħu l-ewwel doża jgħaddu ġranet sakemm inti bil-mod il-mod tibda tibni ftit immunita’ hemmhekk huwa stabbilit li bejn wieħed u ieħor ikollok 52 percent immunity wara l-ewwel doża…. imbagħad wara li tieħu t-tieni doża wara l-ewwel ftit ġranet, jirnexxielek itella’ l-immunità għall-95 percent, dik li qed tiġi kkwotata mill-clinical trials tal-Pfiżer Vaccine… kellna xi ftit każijiet li dawn kienu esposti għall-virus qabel ma ħadu l-ewwel doża, hemmhekk ħarġu pożittivi pero’ dawk għax kienu esposti qabel” Il-Professur Gauci qalet li bħala medja, l-għadd ta’ każi attivi li qed jinstabu kuljum bħalissa huwa ta’ madwar mija u sittin. Hija appellat sabiex in-nies ikomplu jżommu d-distanza soċjali u kemm jista jkun joqgħodu attenti fejn imorru, partikolarment dawk li huma anzjani jew vulnerabbli. Dwar il-proposta tas-South End Core jekk għandhomx jitħallew jidħlu xi partitarji għall-logħob tal-futbol bil-prekawzjonijiet neċessarji, il-Professur Gauci irrakomandat li għalissa ma għandux ikun hemm spettaturi waqt partiti u appellat ukoll għall-kawtela’ u għal responsabbiltà waqt ċerti tip ta’ attività sportiva intensiva. “Kemm stajna ippreservajna l-isport għax huwa importanti ukoll u ħdimna protokolli wkoll mal-MFA kif għandu jinħaderm l-isport u anki x’jiġri meta jkun hemm xi każ, l-assessment li jsir meta jkun hemm positive case, u min għandu jidħol fi kwarantina imma jekk inħarsu lejn is-spectators issa għadna f’sitwazzjoni fejn m’għandux ikun hemm spectators għaliex wieħed irid jara l-impatt tal-vaccination x’se jagħmel u mbagħad nimxu minn hemm”. Dwar l-istrateġija tat-tilqim, hija qalet li l-awtoritajiet qed ilaqqmu nies skont l-ammonti ta’ vaċċini li qed jaslu Malta bil-prijorità tingħata lill-frontliners bħall-tobba u mediċi u dawk li huma l-iżjed anzjani u vulnerabbli. S’issa diġa ngħatat l-ewwel doża tat-tilqima lir-residenti li jinsabu fid-djar tal-anzjani u mil-lum bdiet tingħata t-tieni tilqima biex sa Frar, l-awtoritajiet tas-saħħa qed jippjanaw li l-anzjani u l-ħaddiema f’dawn id-djar ikunu ngħataw ukoll it-tieni doża."
2021-01-29,20 ċentru ieħor tat-tilqim kontra l-COVID-19 mill-Erbgħa li ġej,https://www.tvm.com.mt/mt/news/20-centru-iehor-tat-tilqim-kontra-l-covid-19-mill-erbgha-li-gej/,"Min-nhar l-Erbgħa li ġej se jinfetħu 20 ċentru ieħor tat-tilqim kontra l-COVID-19, mal-10 eżistenti, biex b’hekk issa t-tilqima se tkun qed tingħata minn 30 ċentru madwar Malta u Għawdex. Dan qalu d-Deputat Prim Ministru u Ministru għas-Saħħa Chris Fearne waqt il-programm TVAM. Matul l-intervista, il-Ministru għas-Saħħa qal li mill-Ħamis se jibdew jitlaqqmu frontliners mhux mediċi fosthom dawk li jaħdmu mal-armata, CPD u Pulizija. Dr Fearne spjega li r-rata ta’ kemm qed nirċievu vaċċin se tibqa’ konstanti anke matul ix-xahar ta’ Frar. Dwar il-każi ta’ kuljum, Dr Fearne qal li peress li kellna numru ta’ każijiet li żdiedu wara l-festi, illum il-ġurnata għadna qed inħossu l-impatt, bl-effetti sekondarji. Hemm bżonn it-tielet doża? Dwar jekk hemmx bżonn li nieħdu t-tielet doża jew le, Dr Fearne qal li s’issa m’hemm evidenza għall-ħtieġa tat-tielet doża. Iżda qal ma nistgħux neskluduha u ma nistgħux ngħidu kemm il-vaċċin se jibqa’ effettiv. Għalhekk, Dr Fearne spjega li kiteb lill-Kummissjoni Ewropea, biex bħalma l-Ewropa kisbet il-vaċċin b’mod kollettiv, taħdem flimkien minn issa f’każ li jkun hemm bżonn booster. Waqt il-programm, il-Ministru għas-Saħħa Chris Fearne jwieġeb ukoll dwar is-sitwazzjoni preżenti bejn l-Unjoni Ewropea u l-AstraZeneca Segwi l-intervista sħiħa mad-Deputat Prim Ministru u Ministru għas-Saħħa Chris Fearne hawn: TVAM jixxandar mit-Tnejn sal-Ġimgħa,mis-7am sad-9am."
2021-01-29,Tibda tingħata t-tieni doża tat-tilqima kontra l-COVID-19 fid-djar tal-anzjani,https://www.tvm.com.mt/mt/news/tibda-tinghata-t-tieni-doza-tat-tilqima-kontra-l-covid-19-fid-djar-tal-anzjani/,"Mil-lum bdiet tingħata t-tieni doża kontra l-COVID-19 lill-anzjani li kienu ħadu l-ewwel doża tat-tilqima fid-djar kollha tal-anzjani, inklużi dawk privati, kif ukoll il-frontliners. Fi stqarrija mill-Ministeru għall-Anzjani u l-Anzjanità Attiva ntqal li fid-dar tal-anzjani fil-Mellieħa llum ngħatat it-tieni doża tat-tilqima, fost l-oħrajn lill-ewwel żewġ anzjani mid-djar tal-anzjani li ngħataw din it-tilqima. “Hekk kif bħalissa għaddejin bit-tilqim lill-anzjani u ħaddiema fid-djar kollha tal-anzjani, inkluż dawk privati, illum bdejna nagħtu t-tieni doża tat-tilqima lil dawk li tliet ġimgħat ilu ngħataw l-ewwel doża. Bir-ritmu li qbadna l-anzjani fid-djar kollha tal-anzjani, inkluż dawk privati, se jkunu ngħataw it-tieni doża sal-aħħar ta’ Frar,” qal il-Ministru għall-Anzjani u l-Anzjanità Attiva Michael Farrugia. Preżenti fid-dar tal-anzjani ‘Dar il-Madonna’ il-Ministru Michael Farrugia ngħata l-ewwel doża tat-tilqima kontra l-COVID-19. "
2021-01-28,Il-Ġermanja tiddeċiedi li t-tilqima tal-Astrazeneca tingħata biss lil dawk taħt il-65 sena,https://www.tvm.com.mt/mt/news/il-germanja-tiddeciedi-li-t-tilqima-tal-astrazeneca-tinghata-biss-lil-dawk-taht-il-65-sena/,"Fil-Ġermanja, il-kumitat li qed jieħu ħsieb il-programm tat-tilqim qal li t-tilqima tal-Astrazeneca għandha tingħata biss lil dawk taħt il-65 sena. Il-kumitat qal li m’hemmx biżżejjed informazzjoni fuq kemm din it-tilqima tal-Astrazeneca hi effettiva fuq dawk li għandhom iżjed minn 65 sena. Din id-deċiżjoni ittieħdet wara li r-regolaturi fl-Unjoni Ewropea qalu li l-istudji tal-effiċjenza tat-tilqima tal-Astrazeneca saru biss fuq ammont żgħir ta’ anzjani. Dan qed isir fl-isfond tal-fatt li bħalissa l-Unjoni Ewropea qed tħabbat wiċċha ma’ tnaqqis fil-provvista tat-tilqim u wkoll kritika għall-pass li bih qed jimxi l-proċess tat-tilqim. Il-Kummissjoni Ewropea qalet li l-Unjoni Ewropea tista’ twaqqaf miljuni ta’ dożi tat-tilqim milli jidħlu fir-Renju Unit, b’reazzjoni għal nuqqas ta’ dożi tat-tilqim tal-AstraZeneca fl-istat membri tagħha. Il-Kummissjoni Ewropea qalet li mekkaniżmu ġdid ta’ awtorizzazzjoni se jagħti s-saħħa lir-regolaturi nazzjonali biex jirrifjutaw li jesportaw it-tilqim."
2021-01-28,Tliet persuni jmutu waqt li kellhom il-Covid-19,https://www.tvm.com.mt/mt/news/tliet-persuni-jmutu-waqt-li-kellhom-il-covid-19/,"L-awtoritajiet tas-saħħa ħabbru li fl-aħħar 24 siegħa żewġ irġiel u mara mietu waqt li kienu pożittivi għall-Covid-19. Iż-żewġ irġiel kellhom 87 u 69 sena, u mietu fl-Isptar Mater Dei, waqt li l-mara kellha 87 sena u mietet fl-Isptar Ġenerali t’Għawdex. Hekk il-vittmi tal-Covid-19 f’Malta telgħu għal 261."
2021-01-28,"208 każi ġodda ta’ Covid-19 f’Malta, 200 oħra mfejqa",https://www.tvm.com.mt/mt/news/208-kazi-godda-ta-covid-19-fmalta-200-ohra-mfejqa/,"Il-Ministeru għas-Saħħa ħabbar 208 każi ġodda ta’ Covid-19 f’Malta minn 3,565 swab test li saru fl-aħħar 24 siegħa. L-awtoritajiet tas-saħħa ħabbru wkoll li 200 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 14,452 persuna. Minn Marzu ’l hawn f’Malta nstabu 17,400 persuni pożittivi għall-Covid-19, li minnhom hemm 2,687 każ attiv. B’kollox sal-bieraħ ingħataw 23,512 tilqima, li 2,095 minnhom kienu jikkostitwixxu t-tieni doża. Fl-aħħar 24 siegħa tilfu ħajjithom ukoll tliet persuni waqt li kellhom il-Covid-19. Ara wkoll: Tliet persuni jmutu waqt li kellhom il-Covid-19 "
2021-01-28,Iċ-Ċina qed tieħu swabs anali biex taqbad il-Covid – meqjusa iktar effettivi,https://www.tvm.com.mt/mt/news/ic-cina-qed-tiehu-swabs-anali-biex-taqbad-il-covid-meqjusa-iktar-effettivi/,"L-awtoritajiet f’għadd ta’ bliet fiċ-Ċina bdew jieħdu swabs anali biex jaqbdu l-preżenza tal-Covid-19 f’persuni meqjusa ta’ riskju għoli. Huwa mifhum li l-iswabs anali qed jipprovdu riżultat iktar preċiż mill-iswabs li jittieħdu mill-imnieħer u l-ħalq, hekk kif il-virus huwa maħsub li jdum iktar preżenti fil-ħmieġ. Ir-rata ta’ testijiet qed tiġi intensifikata biex tilqa’ għall-possibiltà tal-imxija tal-virus ix-xahar id-dieħel, hekk kif ħafna persuni jivjaġġaw u jiltaqgħu mal-familjari għall-vaganzi tal-Ewwel tas-Sena Lunari, li dis-sena se taħbat fit-12 ta’ Frar. It-teħid tas-swab anali jinvolvi li tiddaħħal cotton swab bejn 3 u 5 ċentimetri fil-warrani u tiddawwar bil-mod, fi proċedura simili għal dik li ssir fl-imnifsejn. Fost dawk li qed jiġu ttestjati b’dan il-mod hemm residenti ta’ nħawi fit-Tramuntana u l-Grigal taċ-Ċina li fihom instabu għadd ta’ każijiet ta’ Covid-19."
2021-01-27,"L-MUT, il-UPE u l-MHRA jirreaġixxu għall-miżuri restrittivi mħabbra llum",https://www.tvm.com.mt/mt/news/l-mut-il-upe-u-l-mhra-jirreagixxu-ghall-mizuri-restrittivi-mhabbra-llum/,"Il-Prim Ministru qal li għaddejjin diskussjonijiet dwar il-possibilità li fi tmiem il-ġimgħa tal-Karnival il-pajjiż ikomplu bir-rutina normali, u t-tfal imorru l-iskola biex kemm jista’ jkun il-familja tinġabar, bil-vaganzi mitlufa jittieħdu aktar ‘il quddiem. Madanakollu, fi stqarrijiet separati ftit wara, il-union tal-għalliema, l-MUT u l-Union of Professional Educators qalu li ma jaqblux li l-kalendarju tal-iskola għandu jintmiss. L-assoċazzjoni tal-lukandi u r-ristoranti l-MHRA qalet li l-awtoritajiet għandhom jiżguraw infurzar effettiv biex jaraw li r-regoli jkunu segwiti minn kulħadd. Fi stqarrija b’reazzjoni għall-miżuri mħabbra, l-MHRA qalet li s-settur diġa qed iħallas prezz għoli riżultat tal-pandemija u għalhekk importanti li l-Gvern jiffoka fuq azzjoni konkreta biex ikun penalizzat min imur kontra l-isforz kollettiv li qed isir biex tingħeleb il-pandemija. Ara wkoll: Tiżdied għal €2.2m l-għajnuna għall-bars u każini – rondi f’Għawdex  "
2021-01-27,Jittama li l-programm ta’ tilqim li għaddej bih il-pajjiż jippermetti li l-iskejjel ikunu jistgħu jiftħu f’Marzu,https://www.tvm.com.mt/mt/news/jittama-li-l-programm-ta-tilqim-li-ghaddej-bih-il-pajjiz-jippermetti-li-l-iskejjel-ikunu-jistghu-jifthu-fmarzu/,"Il-Prim Ministru Ingliż Boris Johnson qal li mhux se jkun possibbli li l-iskejjel fir-Renju Unit jiftħu fi Frar iżda qed jittama li l-programm ta’ tilqim li għaddej bih il-pajjiż, jippermetti li l-iskejjel ikunu jistgħu jiftħu mit-8 ta’ Marzu. L-iskejjel bħalissa huma magħluqa. “We hope it will therefore be safe to begin the reopening of schools from Monday the 8th of March, with other economic and social restrictions being removed thereafter, as and when the data permits – then or thereafter, I should say, Mr Speaker. As we are extending the period of remote learning beyond the middle of February.”"
2021-01-27,L-UE talbet lill-kumpanija AstraZeneca biex tissuplixxiha b’aktar dożi tat-tilqima kontra l-Covid-19,https://www.tvm.com.mt/mt/news/l-ue-talbet-lill-kumpanija-astrazeneca-biex-tissuplixxiha-baktar-dozi-tat-titlqima-kontra-l-covid-19/,"L-Unjoni Ewropea talbet lill-kumpanija tal-farmaċewtika AstraZeneca biex tissuplixxiha b’aktar dożi tat-titlqima kontra l-Covid-19 mill-impjanti fir-Renju Unit. Fl-isfond tal-inkwiet dwar nuqqas ta’ provista ta’ din it-tilqima, il-Kummissarju Ewropew għas-Saħħa Stella Kyriakides qalet li l-kumpanija AstraZeneca hija żbaljata meta tgħid li l-ftehim li għandha mal-Unjoni Ewropea ma jorbotx. Qalet li l-fabbriki fir-Renju Unit li m’għandhomx problemi fil-produzzjoni, huma parti mill-ftehim u jridu jżommu miegħu. Il-ġimgħa l-oħra, AstraZeneca qalet li l-Unjoni Ewropea se tieħu 60% inqas dożi minn dak mifthiem fl-ewwel kwart tal-2021 wara problemi fil-produzzjoni fl-impjant li għandha fil-Belġju. Klawsola dwar il-kunfidenzjalità torbot lill-AstraZeneca milli tippublika d-dettalji tal-ftehim li għandha mal-Unjoni Ewropea/ Iż-żewġ naħat mistennija jiltaqgħu għal aktar taħdidiet. Pfizer/BioNTech, li għandhom ftehim akbar mal-Unjoni Ewropea ukoll qed jesperjenzaw dewmien fil-produzzjoni. Il-kumpanija Franċiża Sanofi ħabbret li se tgħin billi tipproduċi 125 miljun doża tal-Pfizer/BioNTech sal-aħħar ta’ din is-sena. Il-kumpanija li qed iddum biex tiżviluppa t-tilqima tagħha, se tħalli lill-kumpanija Pfizer/BioNTech tuża l-faċilitajiet fi Frankfurt minn Lulju."
2021-01-27,3 persuni jmutu waqt li kienu pożittivi għall-COVID-19,https://www.tvm.com.mt/mt/news/3-persuni-jitilfu-hajjithom-waqt-li-kienu-pozittivi-ghall-covid-19/,"Fl-aħħar 24 siegħa mietu tliet persuni waqt li kienu pożittivi għall-Covid-19. Tnejn minnhom huma rġiel ta’ 83 u 68 sena. Huma mietu fl-Isptar Mater Dei. Mara ta’ 86 sena mietet waqt li kienet pożittiva għall-COVID-19 fil-Good Samaritan Long Term Care Facility. Ara wkoll: 193 każ ġdid ta’ Covid-19, 148 oħra mfejqa "
2021-01-27,"193 każ ġdid ta’ Covid-19, 148 oħra mfejqa",https://www.tvm.com.mt/mt/news/193-kaz-gdid-ta-covid-19-148-ohra-mfejqa/,"Il-Ministeru għas-Saħħa ħabbar 193 każ ġdid ta’ Covid-19 f’Malta minn 3,223 swab test li saru fl-aħħar 24 siegħa. L-awtoritajiet tas-saħħa ħabbru wkoll li 148 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 14,252 persuna. Minn Marzu ’l hawn f’Malta nstabu 17,192 persuni pożittivi għall-Covid-19, li minnhom hemm 2,682 każ attiv. B’kollox sal-bieraħ ingħataw 22,371 tilqima. Fl-aħħar 24 siegħa tilfu ħajjithom ukoll tliet persuni waqt li kellhom il-Covid-19. Tnejn minnhom huma rġiel ta’ 83 u 68 sena. Huma mietu fl-Isptar Mater Dei. Mara ta’ 86 sena mietet waqt li kienet pożittiva għall-COVID-19 fil-Good Samaritan Long Term Care Facility. "
2021-01-27,Fl-ewwel ġranet ta’ Frar se jibdew jitlaqqmu persuni li għandhom aktar minn 80 sena – id-Deputat Prim Ministru,https://www.tvm.com.mt/mt/news/fl-ewwel-granet-ta-frar-se-jibdew-jitlaqqmu-persuni-li-ghandhom-aktar-minn-80-sena-id-deputat-prim-ministru/,"Id-Deputat Prim Ministru Chris Fearne qal li s-strateġija tat-tilqim miexja kif pjanata li f’Jannar dawk ‘il fuq minn 85 sena jkunu tlaqqmu filwaqt li l-maġġoranza ta’ nies li jaħdmu fis-settur tas-saħħa u li huma residenti fid-djar tal-anzjani. Qal li fl-ewwel ġranet ta’ Frar se jibdew jitlaqqmu persuni li għandhom aktar minn 80 sena, il-frontliners fosthom il-pulizija, suldati u uffiċjali tas-saħħa pubblika kif ukoll tas-CPD. Dr Fearne qal li jidher li l-varjant mhux il-kaġun għaż-żieda fil-każijiet iżda l-attivitajiet tal-pubbliku fil-Milied u l-ewwel tas-sena. Dwar ir-restrizzjoni fil-farmhouses, qal li ma jkunx hemm aktar persuni milli hemm sodod, bir-responsabbiltà trid tintrefa’ mis-sidien tal-farmhouses. Qal ukoll li l-Gvern qed jaħdem għal 940,000 tilqima biex jitlaqqam il-poplu Malti u Għawdxi kollu. Segwi l-konferenza stampa hawn: Ara wkoll: Tiżdied għal €2.2m l-għajnuna għall-bars u każini – rondi f’Għawdex "
2021-01-27,Tiżdied għal €2.2m l-għajnuna għall-bars u każini – rondi f’Għawdex,https://www.tvm.com.mt/mt/news/tizdied-ghal-e2-2m-l-ghajnuna-ghall-bars-u-kazini-rondi-fghawdex/,"Il-Prim Ministru waqt il-konferenza stampa tal-lum qal li mhux se jsiru attivitajiet tal-massa bir-ristoranti jibqgħu miftuħin biss sal-23:00 u jiftħu mhux qabel is-6:00. Mill-11 sa 17 ta’ Frar, qal li fuq il-vapur t’Għawdex se tittieħed it-temperatura tal-passiġġieri kollha u min jitla’ bil-vettura jibqa’ fiha. Il-vapuri se jaħdmu b’nofs il-volum tal-passiġġiera. Mhux se jkun permess ukoll aktar nies milli jkun hemm sodod fil-farmhouses filwaqt li se jkun hemm rondi fir-Rabat, in-Nadur, Marsalforn u x-Xlendi kif ukoll f’irħula oħrajn. Il-Prim Ministru Robert Abela ħabbar dawn in-numri ta’ miżuri li sejjaħ bilanċjati għall-perjodu tal-Karnival u x-xahar ta’ Frar. Waqt konferenza stampa tal-lum, il-Prim Ministru qal li jonqos l-aħħar sforz hekk kif episodju bħall-eżamijiet ikun ta’ żvoġ bil-Karnival fost avvenimenti oħrajn. Talab għar-responsabbiltà tal-familji u n-negozji. Qal ma nistgħux inċedu issa għaliex nagħmlu s-sitwazzjoni għax-xhur li ġejjin aktar diffiċli u li t-tqassim tal-vouchers se jsir meta jkun il-waqt. Il-Prim Ministru qal li għaddejjin diskussjonijiet dwar il-possibilità li fi tmiem il-ġimgħa tal-Karnival il-pajjiż ikomplu bir-rutina normali, u t-tfal imorru l-iskola biex kemm jista’ jkun il-familja tinġabar, bil-vaganzi mitlufa jittieħdu aktar ‘il quddiem. Madanakollu, fi stqarrijiet separati ftit wara, il-union tal-għalliema, l-MUT u l-Union of Professional Educators qalu li ma jaqblux li l-kalendarju tal-iskola għandu jintmiss. Is-Supretendent tas-Saħħa Pubblika, il-Professur Charmaine Gauci qalet li l-miżuri mħabbra llum huma intenzjonati biex nikkontrollaw in-numru ta’ każijiet f’perjodu li jista’ jkun ta’ żvog għal bosta. Hija appellat għaer-responsabbiltà minn kulħadd biex pajjizna jibqa’ jżomm mal-miri ta’ vaċċinazzjoni. Ara wkoll: Fl-ewwel ġranet ta’ Frar se jibdew jitlaqqmu persuni li għandhom aktar minn 80 sena – id-Deputat Prim Ministru Segwi l-konferenza stampa hawn:"
2021-01-27,BĦALISSA: Il-Prim Ministru jħabbar restrizzjonijiet ġodda marbuta mal-Covid-19,https://www.tvm.com.mt/mt/news/dalwaqt-il-prim-ministru-jhabbar-restrizzjonijiet-godda-marbuta-mal-covid-19/,"F’12:00 konferenza tal-aħbarijiet, indirizzata mill-Prim Ministru Robert Abela ħabbar miżuri restrittivi ġodda fid-dawl tal-pandemija. Il-konferenza tal-aħbarijiet qed tixxandar dirett fuq TVM, tvm.com.mt, il-paġna Facebook ta’ TVM u Radju Malta. Iktar dettalji fil-ħin li ġej.  "
2021-01-26,"AĠĠORNAT: Il-PM jħabbar li se jinxtraw 80,000 tilqima oħra tal-Moderna b’nefqa ta’ €2 miljun",https://www.tvm.com.mt/mt/news/il-pm-jhabbar-li-se-jinxtraw-80000-tilqima-ohra-tal-moderna-bnefqa-ta-e2-miljun/,"Il-Prim Ministru Robert Abela ħabbar li fil-Kabinett ittieħdet id-deċiżjoni biex jinxtraw 80,000 doża oħra tat-tilqima tal-Moderna, b’nefqa ta’ €2 miljun. Meta kien qed jindirizza l-Parlament illejla, il-Prim Ministru fakkar kif fl-istess waqt ilbieraħ waslu f’Malta 14,040 doża tat-tilqima tad-ditta Pfizer/BioNTech. Il-Prim Ministru rrefera għall-fatt li  pajjiżna jinsab l-ewwel fost il-pajjiżi kollha tal-Unjoni Ewropea fir-rata tal-amministrazzjoni tal-vaċċin, u sostna li dan ma seħħx b’kumbinazzjoni, iżda huwa sforz pjan ċar li għandu l-Gvern. Żied li l-Gvern huwa kommess li jibqa’ jintensifika r-roll out tal-vaċċin bl-għan li naqbdu t-triq tal-irkupru ekononimku fl-eqreb żmien possibbli. B’referenza għal-laqgħa virtwali li saret bejn il-membri tal-Kunsill Ewropew il-Ħamis li għadda, il-Prim Ministru spjega kif fost oħrajn ġie diskuss iċ-ċertifikat tal-vaċċin, fejn il-mexxejja qablu bejniethom li jkun hemm koordinament fuq ‘prova ta’ vaċċin’ li tkun komuni f’kull pajjiż. Il-Prim Ministru qal li dwar dan kiteb lill-President tal-Kummissjoni Ewropea, Ursula von der Leyen, għaliex jemmen li ċ-ċertifikat tal-vaċċin jista’ jkun għodda importanti biex jiffaċilita aktar il-moviment ħieles tal-persuni. Dwar ir-restrizzjonijiet, Dr Abela qal li l-ħidma tal-awtoritajiet tas-saħħa qed tirrendi f’miżuri kalibrati u enfasizza li mhux se jiġi impost lockdown. Saħaq li għada se jitħabbru miżuri li se juru kif jista’ jintlaħaq bilanċ bejn is-saħħa u l-ekonomija, biex mill-1 ta’ Marzu l-pajjiż jibda t-triq u nirritornaw għan-normalità fl-eqreb żmien possibbli. Il-Kap tal-Oppożizzjoni jgħid li l-Gvern għandu jkun trasparenti fil-ħidma b’rabta mal-Covid Intant, il-Kap tal-Oppożizzjoni u Kap Nazzjonalista, Bernard Grech, qal li l-Gvern għandu jkun trasparenti fil-ħidma li qed issir b’rabta mal-Covid, minħabba l-pressjoni li qal hemm fuq is-servizzi tas-saħħa. Dr Grech qal li t-tħabbir ta’ iktar miżuri jikkuntrasta mal-messaġġi tal-Prim Ministru iktar qabel dwar il-Covid u qal li l-Oppożizzjoni hija kontra lockdown, iżda li għandhom jiddaħħlu miżuri biex jitjiebu l-kontrolli eżistenti. Il-Kap Nazzjonalista qal li l-Oppożizzjoni taqbel li għandu jkun hemm sforz komuni għaż-żieda fit-tilqim kontra l-Covid u staqsa għaliex il-Gvern mhux qed juża l-ispiżeriji fl-għoti tal-vaċċin. Dr Grech qal li fejn jidħol distribuzzjoni tal-vaċċin jaqbel mal-pożizzjoni adottata tal-Kunsill Ewropew. Jekk it-tilqima tal-AstraZeneca tittardja, xorta hemm biżżejjed biex jitlaqqam kulħadd – Id-Deputat PM Intant, fil-Parlament ukoll, id-Deputat Prim Ministru Chis Fearne qal li jekk it-tilqima tal- Astrzeneca tittardja biex tasal Malta, pajjiżna għandu biżżejjed dożi minn Pfizer u Moderna biex jitlaqqam il-poplu Malti u Għawdxi kollu. Il-Ministru Fearne qal li mill-ġimgħa d-dieħla se jitlaqqmu l-frontliners mhux mediċi bħall-Pulizija, l-Armata, u l-membri tad-Dipartiment tal-Protezzjoni Ċivili."
2021-01-26,"Fi Frar se jkun hemm restrizzjonijiet, iżda mhux lockdown jew curfew – Il-PM",https://www.tvm.com.mt/mt/news/fi-frar-se-jkun-hemm-restrizzjonijiet-izda-mhux-lockdown-jew-curfew-il-pm/,"Il-Prim Ministru Robert Abela qal li fi Frar il-Gvern se jkun qed jintroduċi xi restrizzjonijiet kontra l-imxija tal-Covid-19, partikolarment biex jilqa’ għall-weekend tal-Karnival. Meta mistoqsi mill-ġurnalisti jekk il-bars u l-każini hux se jitħallew jiftħu t-Tnejn li ġej, il-Prim Ministru qal li waħda mill-miżuri hi l-estensjoni tal-avviż legali biex il-bars u l-każini jibqgħu magħluqin tul Frar kollu. Il-Prim Ministru ċċara li l-Gvern mhux se jagħlaq l-iskejjel jew jimponi lockdowns jew curfews. Waqt li aċċenna għall-inkwiet li hemm bħalissa fl-Olanda minħabba dawn ir-restrizzjonijiet, qal li jeħtieġ bilanċ bejn is-saħħa pubblika, l-għajxien u s-saħħa mentali. Ara wkoll: Il-Gvern se jalloka €1 miljun f’għajnuna lis-sidien tal-barijiet u każini "
2021-01-26,Malta bir-raba’ l-ogħla rata ta’ tilqim fid-dinja,https://www.tvm.com.mt/mt/news/malta-bir-raba-l-oghla-rata-ta-tilqim-fid-dinja/,"Malta kklassifikat fir-raba’ post mill-pajjiżi kollha tad-dinja fir-rata ta’ tilqim, hekk kif attwalment din hija fost l-iktar li miexja b’pass mgħaġġel. Statistika miġbura mis-sit awtorevoli  Our World in Data tikkonferma li Malta għandha rata medja ta’ tilqim ta’ 1.1%, li hija l-aqwa waħda fl-Unjoni Ewropea. Ir-rata żdiedet għal 1.9% fl-aħħar sebat ijiem. Skont dawn il-kalkoli, jekk Malta tkompli għaddejja b’din ir-rata, il-popolazzjoni kollha tkun tlaqqmet f’madwar sitt xhur. Il-pajjiżi li kklassifikaw qabel Malta huma Iżrael, li għandu l-ogħla rata ta’ tilqim b’6%, u huwa proġettat li jkollu l-popolazzjoni kollha mlaqqma f’erba’ ġimgħat. Isegwu l-Emirati Għarab Magħquda b’rata ta’ 3.9% u r-Renju Unit b’1.4%, li mistennija jkollhom il-popolazzjoni mlaqqma f’erba’ ġimgħat u tliet xhur rispettivament. Fost il-pajjiżi Ewropej bl-agħar rata ta’ tilqim hemm l-Italja, li bir-rata attwali għandha kważi ħames snin biex tlaqqam il-popolazzjoni kollha. "
2021-01-26,Żewġ persuni jmutu waqt li kellhom il-Covid-19,https://www.tvm.com.mt/mt/news/zewg-persuni-jmutu-waqt-li-kellhom-il-covid-19/,"L-awtoritajiet tas-saħħa ħabbru li fl-aħħar 24 siegħa mara u raġel mietu waqt li kienu pożittivi għall-Covid-19. Każ minnhom huwa ta’ mara ta’ 80 sena, waqt li l-każ l-ieħor huwa ta’ raġel ta’ 88 sena. It-tnejn li huma mietu f’Mater Dei. Hekk il-vittmi tal-Covid-19 f’Malta telgħu għal 255."
2021-01-26,"138 każ ġdid ta’ Covid-19, 128 oħra mfejqa",https://www.tvm.com.mt/mt/news/138-kaz-gdid-ta-covid-19-128-ohra-mfejqa/,"Il-Ministeru għas-Saħħa ħabbar 138 każi ġodda ta’ Covid-19 f’Malta minn 3,248 swab test li saru fl-aħħar 24 siegħa. L-awtoritajiet tas-saħħa ħabbru wkoll li 128 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 14,104 persuna. Minn Marzu ’l hawn f’Malta nstabu 16,999 persuni pożittivi għall-Covid-19, li minnhom hemm 2,640 każ attiv. B’kollox sal-bieraħ ingħataw 21,172 tilqima. Fl-aħħar 24 siegħa tilfu ħajjithom ukoll żewġ anzjani waqt li kellhom il-Covid-19. Ara wkoll: Żewġ persuni jmutu waqt li kellhom il-Covid-19 "
2021-01-26,ARA: “Illum aħna jmiss!” – mument leġġer qabel ħadu t-tilqima għall-Covid-19,https://www.tvm.com.mt/mt/news/ara-illum-ahna-jmiss-mument-legger-qabel-hadu-t-tilqima-ghall-covid-19/,"Id-Deputat Prim Ministru u Ministru għas-Saħħa, Mr Chris Fearne, dalgħodu ħa t-tilqima għall-Covid-19 f’avveniment li xxandar dirett fuq il-midja soċjali. Fl-istess waqt irċieva wkoll it-tilqima il-Kelliem tal-Oppożizzjoni għas-Saħħa, it-Tabib Stephen Spiteri. F’mument leġġer qabel ħadu t-tilqima, Mr Fearne irrifletta fuq kemm hu u l-kollega Dr Spiteri taw tilqimiet lin-nies tul il-karriera professjonali tagħhom fil-qasam tas-saħħa, bid-Deputat Prim Ministru jirrimarka “Illum aħna jmiss!” F’diskors qasir wara li ħadu t-tilqima, id-Deputat Prim Ministru fakkar kif minn għada se jibda jingħata t-tilqim lill-ħaddiema fl-ispiżeriji privati, u se jibdew jirċievu wkoll l-ittri bi stedina għat-tilqima dawk kollha ‘l fuq minn 80 sena. Huwa appella biex min jirċievi t-tilqima jafda fix-xjenza u mhux fis-superstizzjoni, u jmur jieħu t-tilqima. Appella wkoll lil kulħadd, kemm lil dawk li ħadu u dawk li għadhom ma ħadux it-tilqima, biex jibqgħu josservaw il-miżuri kollha kontra l-imxija tal-Covid. Il-Kelliem tal-Oppożizzjoni għas-Saħħa wkoll appella biex in-nies tieħu l-eżempju tiegħu u tad-Deputat Prim Ministru u tafda fil-vaċċin. Qal li inutli li jkun hemm ‘roll-out’ tat-tilqim jekk in-nies ma jeħduhx."
2021-01-26,L-UE se tkun aktar stretta fir-regolamenti dwar l-esportazzjoni tal-vaċċin tal-Covid-19,https://www.tvm.com.mt/mt/news/l-ue-se-tkun-aktar-stretta-fir-regolamenti-dwar-l-esportazzjoni-tal-vaccin-tal-covid-19/,L-Unjoni Ewropea se tkun iżjed stretta fir-regolamenti dwar l-esportazzjoni tal-vaċċini tal-Covid fl-isfond ta’ tilwima mal-kumpanija AstraZeneca dwar tnaqqis sostanzjali fil-provvisti tal-vaċċini li se jipprovdu lis-27 pajjiż. Il-Kummissarju tas-Saħħa Stella Kyriakides qalet li l-Unjoni Ewropea se tieħu kwalunkwe azzjoni li jidhrilha li għandha tieħu biex tipproteġi liċ-ċittadini tagħha. Il-provvisti mnaqqsa se jolqtu wkoll li-Renju Unit minħabba li l-vaċċin tal-Pfizer-BioNTech kien approvat ukoll fir-Renju Unit. L-AstraZeneca kienet ikkommettiet ruħha li tissupplixxi madwar tmenin mljun doza lis-27 pajjiż tal-Unjoni Ewropea sa Marzu imma fl-aħħar jiem qalet li l-provvista se tkun mnaqqsa b’sittin fil-mija fl-ewwel kwart tas-sena għall-31 miljun doża ta’ vaċċin.
2021-01-25,It-tilqima tal-Moderna effettiva biżżejjed kontra l-varjanti tal-Covid-19,https://www.tvm.com.mt/mt/news/it-tilqima-tal-moderna-effettiva-bizzejjed-kontra-l-varjanti-tal-covid-19/,"Il-BBC qed jirrapporta li t-tilqima tal-Moderna hija effettiva biżżejjed kontra l-varjanti tal-Covid li feġġew fir-Renju Unit u fl-Afrika t’Isfel. Skont studji li saru, jidher li bis-saħħa tal-vaċċin, l-antibodies qed jgħarfu u jiġġieldu anke l-varjanti l-ġodda tal-virus. Għalkemm il-varjanti tal-Covid-19 huma aktar perikolużi, s’issa jidher li l-vaċċin tal-Moderna huwa biżżejjed effettiv kontrihom.  "
2021-01-25,2 anzjani jitilfu ħajjithom waqt li kienu pożittivi għall-COVID-19,https://www.tvm.com.mt/mt/news/2-anzjani-jitilfu-hajjithom-waqt-li-kienu-pozittivi-ghall-covid-19/,"2 anzjani tilfu ħajjithom waqt li kienu pożittivi għall-COVID-19. Mara ta’ 76 sena mietet f’San Vinċenz de Paul. Filwaqt li jumejn ilu, nhar it-23 ta’ Jannar, anzjan ta’ 79 sena miet f’daru waqt li kien pożittiv għall-COVID-19. Ara wkoll: 203 każi ġodda ta’ Covid-19, 175 persuna oħra mfejqa "
2021-01-25,"203 każi ġodda ta’ Covid-19, 175 persuna oħra mfejqa",https://www.tvm.com.mt/mt/news/203-kazi-godda-ta-covid-19-175-persuna-ohra-mfejqa/,"Il-Ministeru għas-Saħħa ħabbar 203 każi ġodda ta’ Covid-19 f’Malta minn 3,345 swab test li saru fl-aħħar 24 siegħa. L-awtoritajiet tas-saħħa ħabbru wkoll li 175 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 13,976 persuna. Minn Marzu ’l hawn f’Malta nstabu 16,861 persuni pożittivi għall-Covid-19, li minnhom hemm 2,632 każ attiv. L-awtoritajiet tas-saħħa ma taw l-ebda dettalji dwar l-oriġini tal-każijiet tal-bieraħ, filwaqt li ddikjaraw li b’kollox sal-bieraħ ngħataw 19.981 tilqima. Fl-aħħar 24 siegħa tilfet ħajjitha mara ta’ 76 waqt li kienet pożittiva għall-COVID-19 f’San Vinċenz de Paul. Jumejn ilu, nhar it-23 ta’ Jannar, anzjan ta’ 79 sena miet f’daru waqt li kien pożittiv għall-COVID-19. "
2021-01-25,"Fi Franza, l-ogħla konsulent mediku jgħid li x’aktarx hemm bżonn tat-tielet lockdown nazzjonali",https://www.tvm.com.mt/mt/news/fi-franza-l-oghla-konsulent-mediku-jghid-li-xaktarx-hemm-bzonn-tat-tielet-lockdown-nazzjonali/,"L-ogħla konsulent mediku fi Franza qal li x’aktarx li hemm bżonn tat-tielet lockdown nazzjonali dalwaqt biex titrażżan l-imxija tal-coronavirus fil-pajjiż. Minkejja li fi tmiem il-ġimgħa l-oħra ġiet imposta curfew stretta, l-ammont ta’ infezzjonijiet ġodda baqgħu jogħlew. Il-Professur Jean-Francois Delfraissy, li huwa l-kap tal-kunsill xjentifiku li jagħti pariri dwar il-Covid-19, qal li hemm emerġenza u li din il-ġimgħa hija waħda kritika. Huwa sejjaħ għal azzjoni mmedjata fost tħassib dwar il-mod kif qed jinfirxu l-varjanti ġodda tal-coronavirus. Il-Professur Delfraissy qal li l-informazzjoni qed turi li l-varjant il-ġdid li nstab fir-Renju Unit issa jammonta għal bejn 7 u 9 fil-mija tal-infezzjonijiet f’ċerti reġjuni fi Franza. Qal li l-pajjiż jinsab f’sitwazzjoni aħjar minn oħrajn fl-Ewropa iżda ddeskriva l-varjanti l-ġodda bħala ekwivalenti għat-tieni pandemija. Wissa li jekk il-pajjiż ma jħarrax il-miżuri se jsib lilu nnifsu f’sitwazzjoni diffiċli minn nofs Marzu ‘l quddiem. Il-Gvern Franċiż mistenni jiltaqa’ nhar l-Erbgħa sabiex jiddeċiedi x’miżuri oħra hemm bżonn li jittieħdu."
2021-01-25,X’effetti sekondarji għandu l-vaċċin tal-Covid19?,https://www.tvm.com.mt/mt/news/xeffetti-sekondarji-ghandu-l-vaccin-tal-covid19/,"L-AKTAR RIĊENTI Kurżitajiet Djarju247 SEGWI L-AĦĦAR EPISODJU ‘Popolin’ xandar programm speċjali li permezz tiegħu l-popolin seta’ jistaqsi mistoqsijiet varji rigward il-vaċċin tal-Covid19. Sabiex nipprovdu risposti korretti u professjonali, tkellimna mal-Professur Michael Angelo Borg, Kap tad-Dipartiment tal-Infezzjonijiet f’Mater Dei. Fost diversi mistoqsijiet li rċieva ‘Popolin’ ħafna jidhru mħassba rigward is-sigurtà u l-effikaċja ta’ dan il-vaċċin ġdid. Il-Professur Borg spjega li t-teorija li ħafna qegħdin jgħidu, dik li jagħmel iktar sens li jinfettaw ruħhom bil-virus milli jieħdu l-vaċċin hija kompletament żbaljata. Bl-iktar mod skjett spjega li l-vaċċin huwa l-ekwivalenti tal-marda mingħajr ir-riperkussjonijiet u r-riskji li jġib miegħu dan il-virus. Il-Vaċċin għandu jittieħed biex jekk persuna tlaqqat il-marda, l-effetti u l-komplikazzjonijiet  ikunu ħafna inqas minn meta l-vaċċin ma jkunx ittieħed. Hu proprju għalhekk li l-awtoritajiet tas-saħħa għażlu li jiffokaw l-ewwel fuq l-anzjani u dawk vulnerabbli, għaliex dawn il-persuni huma l-iktar li qegħdin f’riskju. Borg tenna li l-vaċċin qed jinstab li huwa effettiv ħafna wkoll biex jevita t-tixrid tal-mard, għalhekk huwa l-għodda tagħna biex nikkontrollaw aħjar din il-marda. Tenna li meta wieħed jieħu l-vaċċin xorta jrid jibqa’ josserva r-restrizzjonijiet indikati mill-awtoritajiet tas-saħħa fosthom l-użu tal-maskli u d-distanza soċjali. Borg żied jgħid li hu minnu li ħafna mid-drabi ż-żgħażagħ ma jkollhomx riperkussjonijiet gravi bħal ma’ jista’ jkollhom l-anzjani, biss dan ma jfissirx li ma jiġux affettwati minn dan il-virus. Fil-fatt huma ħafna dawk li qegħdin ibagħtu minn l-hekk imsejjaħ ‘long covid’ fejn persuni jibqgħu isofru r-riperkussjonijiet tal-virus għal tul ta’ żmien. Il-Professur Borg spjega li l-kumpaniji Pfizer u Moderna ma jindikaw l-ebda marda jew kundizzjoni li kellhom xi effett meta ttieħed il-vaċċin. Spjega li l-effetti ta’ dan il-vaċċin huma simili tas-side effects li jkollhom vaċċini oħrajn; telqa, uġigħ fejn ħadt l-injezzjoni u deni. Dawn l-effetti juru li t-tilqima qeda taħdem. Fost diversi mistoqsijiet tispikka mistoqsija magħmula minn ħafna; kif inhu possibbli li nstab vaċċin daqshekk malajr? X’garanzija hemm li dan il-vaċċin huwa effikaċi u sigur? Għal dan, il-professur Borg spjega li hu veru li biex joħroġ vaċċin fis-suq jinvolvi ammont eżorbitanti ta’ flus u anke żmien. Biss wieħed irrid jieħu in konsiderazzjoni li din il-pandemija ħasdet lid-dinja kemm mill-aspett mediku kif ukoll minn dak ekonomiku. Għalhekk il-kumpaniji farmaċewtiċi tefgħu dan il-vaċċin fil-quċċata tal-prijoritajiet tagħhom. Il-flus li kien hemm bżonn għal din ir-riċerka ġew investiti bla ħafna dewmien, minn diversi pajjiżi fosthom l-Amerka u l-Unjoni Ewropeja. Għalhekk il-proċess li s-soltu jieħu ammont ta’ snin, sar fi ftit xhur għaliex l-isforzi u l-kapital investit ġie allokat f’qasir żmien. Il-Professur Borg tenna li Malta għandha waħda mill-ogħla rati ta’ tilqim “Minn mindu bdejna nqassmu l-vaċċin, qegħdin dejjem inżidu u ntejbu l-kapaċità tagħna biex noffru t-tilqima”. Żied jgħid li għadu kmieni biex ngħidu jekk dan il-vaċċin hux se jingħata darba jew irid jiġi amministrat kull sena. Nistennew u naraw. Erġa’ segwi l-programm:- Popolin AKTAR STEJJER Bid-Down syndrome xorta jirnexxieli nikseb suċċessi internazzjonali Tisraq il-flus mill-karus ta’ wlieda biex tmantni l-vizzju tal-logħob Ara – l-Awtorità tal-Konsumatur rigward is-saħħa u s-sanità fil-ħwienet tas-sbuħija Djarju247 Attivitajiet għall-anniversarju tal-ĦAĠAR Rakkonti li jkexkxu dwar l-Imdina u r-Rabat f’webinar minn Heritage Malta Titnieda l-kompetizzjoni għad-disinn tal-logo ta’ Skolasajf 2021 Għandek xi mistoqsija fuq il-Malti?"
2021-01-25,Il-proċess tat-tilqim għall-Covid f’Malta l-aqwa fl-Ewropa – Politico,https://www.tvm.com.mt/mt/news/il-process-tat-tilqim-ghall-covid-fmalta-l-aqwa-fl-ewropa-politico/,"Fi Tweet, id-Deputat Prim Ministru Chris Fearne kkwota l-istatistika ta’ Politico, li sabet li Malta tinsab fuq quddiem nett fost il-pajjiżi Ewropej f’dak li għandu x’jaqsam mal-proċess tat-tilqim kontra l-Covid-19. Dr Fearne qal ukoll li bħalissa Malta tinsab ħerqana li tinħareġ approvazzjoni tat-tilqima AstraZeneca aktar tard din il-ġimgħa.  "
2021-01-24,Raġel imut waqt li kellu l-Covid-19,https://www.tvm.com.mt/mt/news/ragel-imut-waqt-li-kellu-l-covid-19/,"L-awtoritajiet tas-saħħa ħabbru li bejn ilbieraħ u llum anzjan miet waqt li kien pożittiv għall-Covid-19. Ir-raġel, li għandu 81 sena, miet fl-Isptar Ġenerali t’Għawdex. Segwi hawn l-aġġornamenti tal-lum dwar is-sitwazzjoni tal-Covid-19 f’Malta: 116-il każ ġdid ta’ Covid-19, 155 oħra mfejqa "
2021-01-24,"116-il każ ġdid ta’ Covid-19, 155 oħra mfejqa",https://www.tvm.com.mt/mt/news/116-il-kaz-gdid-ta-covid-19-155-ohra-mfejqa/,"Il-Ministeru għas-Saħħa ħabbar 116-il każ ġdid ta’ Covid-19 f’Malta minn 3,111 swab test li saru fl-aħħar 24 siegħa. L-awtoritajiet tas-saħħa ħabbru wkoll li 155 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 13,801 persuna. Minn Marzu ’l hawn f’Malta nstabu 16,658 persuni pożittivi għall-Covid-19, li minnhom hemm 2,606 każ attiv. B’kollox sal-bieraħ ngħataw 18,930 tilqima. Fl-aħħar 24 siegħa tilef ħajtu wkoll raġel ta’ 81 sena waqt li kellu l-Covid-19. "
2021-01-24,L-ACE tgħid li għandhom isiru restrizzjonijiet fuq festini privati mhux fuq ir-restoranti,https://www.tvm.com.mt/mt/news/l-ace-tghid-li-r-restrizzjonijiet-ghandhom-isiru-ghall-ikliet-fid-djar-u-mhux-ghar-restoranti/,"L-Assoċjazzjoni għall-Istabbilimenti tal-Catering (ACE) qalet li jekk l-awtoritajiet tas-saħħa jħossu l-bżonn li jżidu r-restrizzjonijiet, għandhom jagħmlu dan fuq ikliet u festini fid-djar, u mhux fuq l-istabbilimenti tal-ikel. L-ACE kienet qed tirreaġixxi għal appelli biex jiżdiedu r-restrizzjonijiet fi tmiem il-ġimgħa, fosthom billi n-nies ma tkunx tista’ toħroġ wara d-9.00pm. L-assoċjazzjoni qalet li m’hemm l-ebda evidenza xjentifika li tindika li ż-żieda fil-Covid-19 hija marbuta ma’ stabbilimenti tal-catering li jirrispettaw il-protokolli, u li l-membri tagħha kienu qed jagħmlu ħilithom biex ma jkunx hemm tixrid tal-virus fl-istabbilimenti tagħhom. Żiedet li mill-banda l-oħra huwa fatt magħruf kien in-nies qed tinġabar f’residenzi privati u postijiet tal-kiri, speċjalment f’Għawdex, u għalhekk huma dawn li għandhom jiġu indirizzati. Ara wkoll: Il-MAM tappella għal aktar restrizzjonijiet fi tmiem il-ġimgħa "
2021-01-23,2 anzjani tilfu ħajjithom waqt li kienu pożittivi għall-COVID-19,https://www.tvm.com.mt/mt/news/2-anzjani-tilfu-hajjithom-waqt-li-kienu-pozittivi-ghall-covid-19/,"Fl-aħħar 24 siegħa tilfu ħajjithom 2 anzjani waqt li kienu pożittivi għall-COVID-19. Il-vittmi huma mara ta’ 89 sena u raġel ta’ 77 sena. L-anzjana mietet fil-Good Samaritan Long Term Care Facility filwaqt li l-anzjan miet fl-Isptar Mater Dei. Ara wkoll: 119-il każ ġdid ta’ Covid-19, 211-il persuna oħra mfejqa "
2021-01-23,"119-il każ ġdid ta’ Covid-19, 211-il persuna oħra mfejqa",https://www.tvm.com.mt/mt/news/119-il-kaz-gdid-ta-covid-19-211-il-persuna-ohra-mfejqa/,"Il-Ministeru għas-Saħħa ħabbar 119-il każ ġdid ta’ Covid-19 f’Malta minn 2,571 swab test li saru fl-aħħar 24 siegħa. L-awtoritajiet tas-saħħa ħabbru wkoll li 211-il persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 13.646 persuna. Minn Marzu ’l hawn f’Malta nstabu 16,542 persuni pożittivi għall-Covid-19, li minnhom hemm 2,646 każ attiv. L-awtoritajiet tas-saħħa ma taw l-ebda dettalji dwar l-oriġini tal-każijiet tal-bieraħ, filwaqt li ddikjaraw li b’kollox sal-bieraħ ngħataw 17,767 tilqima. Fl-aħħar 24 siegħa tilfet ħajjitha mara ta’ 89 sena u raġel ta’ 77 sena waqt li kienu pożittivi għall-COVID-19. L-anzjana mietet fil-Good Samaritan Long Term Care Facility filwaqt li l-anzjan miet fl-Isptar Mater Dei. "
2021-01-23,Il-Professur Charmaine Gauci tieħu t-tilqima kontra l-Covid-19,https://www.tvm.com.mt/mt/news/il-professur-charmaine-gauci-tiehu-t-tilqima-kontra-l-covid-19/,"Ftit tal-ħin ilu, is-Supretendent għas-Saħħa Pubblika, il-Professur Charmaine Gauci ħadet it-tilqima kontra l-Covid-19. "
2021-01-23,Il-pazjenti tal-Isptar Karen Grech li qed jirċievu kura fit-tul ingħataw l-ewwel doża tal-vaċċin tal-COVID-19,https://www.tvm.com.mt/mt/news/il-pazjenti-tal-isptar-karen-grech-li-qed-jircievu-kura-fit-tul-inghataw-l-ewwel-doza-tal-vaccin-tal-covid-19/,"Il-pazjenti kollha fl-Isptar Karen Grech li għandhom ’il fuq minn 85 sena u qed jirċievu kura ta’ rijabilitazzjoni, kif ukoll il-pazjenti ta’ ’l fuq minn sittin sena li qed jirċievu kura fit-tul, ingħataw l-ewwel doża tal-vaċċin tal-COVID-19. Fi stqarrija maħruġa mill-Ministeru għas-Saħħa ntqal li dan bl-eċċezzjoni ta’ pazjenti li huma pożittivi għall-COVID-19 jew jinsabu kwarantina, li se jkunu qed jitlaqqmu ladabra saħħithom tippermetti, u bl-eċċezzjoni ta’ pazjenti li ma setgħux jieħdu t-tilqima minħabba kundizzjonijiet mediċi jew li rrifjutaw it-tilqima.  Ġie spjegat li qed jitlaqqmu wkoll il-professjonisti mediċi u l-ħaddiema tal-Isptar, skont il-pjan tal-Awtoritajiet tas-Saħħa. Intqal ukoll li pazjenti tal-onkoloġija se jingħataw il-vaċċin tal-COVID-19 qabel ma jibdew jirċievu l-kimoterapija"
2021-01-22,L-Ungerija l-ewwel pajjiż fl-Ewropa li se jibda jixtri l-vaċċin tar-Russja,https://www.tvm.com.mt/mt/news/l-ungerija-l-ewwel-pajjiz-fl-ewropa-li-se-jibda-jixtri-l-vaccin-tar-russja/,"Permezz ta’ ftehim li ffirma mar-Russja, l-Ungerija sar l-ewwel pajjiż tal-Unjoni Ewropea li se jibda’ jixtri l-vaċċin Russu Sputnik V. Għalkemm l-Aġenzija Ewropea tal-Mediċini għadha ma approvatx l-użu ta’ dan il-vaċċin, jiem ilu r-regolatur Ungeriż ta l-barka lil din it-tilqima, kif ukoll lil dik ta’ AstraZenenca. Ir-Russi qed jgħidu li il-vaċċin huwa 92% effettiv kontra l-Covid madanakollu għadha ma ġietx ippublikata d-dejta kollha tat-testijiet."
2021-01-22,ARA: Kif inhi r-rata tat-tilqim f’Malta? Dr Grech iwieġeb,https://www.tvm.com.mt/mt/news/ara-kif-inhi-r-rata-tat-tilqim-fmalta-dr-grech-iwiegeb/,"Il-Kap tal-Oppożizzjoni u tal-Partit Nazzjonalista, Bernard Grech, illejla se jkun intervistat minn Glen Falzon fil-programm Insights. Se jkunu diskussi bosta temi kurrenti, fosthom jekk il-pajjiż għandux iżid ir-rata li biha qed jitlaqqmu n-nies għal kontra l-Covid-19. Waqt l-intervista, Dr Grech esprima l-fehma li fil-pajjiżi Ewropej it-tilqima għadha mhux qed tingħata daqshekk malajr daqs kemm qed tingħata f’pajjiżi oħra. Qal li f’Malta lanqas konna le minn ta’ quddiem bħala rata, iżda issa jidher li qed tiżdied. Insights jixxandar illejla fl-10.30pm fuq Television Malta."
2021-01-22,Kemm hawn persuni f’Malta li qegħdin kwarantina?,https://www.tvm.com.mt/mt/news/kemm-hawn-persuni-fi-kwarantina-bhalissa-fmalta/,"Bħalissa f’Malta għandna 7,258 persuni fi kwarantina; numru li s-Supretendent tas-Saħħa qalet huwa wieħed sostanzjali ħafna b’impatt fuq kulħadd. Waqt l-aġġornament tal-lum, il-Professur Charmaine Gauci saħqet li jekk għandek xi sintomi hu importanti li toqgħod id-dar u tibbukkja swab test. Sostniet li anki jekk it-test tal-Covid jirriżulta negattiv, wieħed għandu jibqa’ d-dar sakemm ifiq. Għall-mistoqsijiet tal-ġurnalisti dwar meta huwa l-aħjar żmien biex wieħed jagħmel swab test, qalet li l-ħames jum minn meta wieħed ikun ġie espost huwa jum tajjeb biex isir it-test. Fakkret li bis-sit elettroniku Covidtest.gov.mt tista’ tibbukkja swab test. Minn meta s-sit elettroniku ġie varat minn Novembru bbukkjaw minnu mad-9,500 persuna. Tenniet l-appell għall-użu tal-Covid contact tracing app, fejn s’issa niżżluha 19% tal-popolazzjoni li huma ta’ età diġitali. Kien hemm 529 persuni li rriżultaw pożittivi u li ngħataw kodiċi biex idaħħluh fl-app u b’hekk javżaw lin-nies li jkunu ġew f’kuntatt magħhom. Ara wkoll: 143 każ ġdid ta’ Covid-19 f’Malta, 201 oħra mfejqa "
2021-01-22,Tliet nisa jmutu waqt li kellhom il-Covid-19,https://www.tvm.com.mt/mt/news/tliet-nisa-jmutu-waqt-li-kellhom-il-covid-19/,"L-awtoritajiet tas-saħħa ħabbru li mill-bieraħ ‘l hawn mietu tliet nisa anzjani waqt li kienu pożittivi għall-Covid-19. Il-persuni huma mara ta’ 92 sena li mietet f’Mater Dei, oħra ta’ 93 sena li mietet fl-isptar Karin Grech, u oħra ta’ 100 sena li mietet fil-faċilità tal-Good Samaritan.  "
2021-01-22,"143 każ ġdid ta’ Covid-19 f’Malta, 201 oħra mfejqa",https://www.tvm.com.mt/mt/news/143-kaz-gdid-ta-covid-19-fmalta-201-ohra-mfejqa/,"Is-Supretendent tas-Saħħa ħabbret li ġew ikkonfermati 143 każ ġdid ta’ Covid-19 f’Malta minn 3,111 swab test li saru fl-aħħar 24 siegħa. Fl-aġġornament ta’ kull ġimgħa dwar is-sitwazzjoni tal-Covid-19, Prof. Charmaine Gauci ħabbret ukoll li 201 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 13,435 persuna. Minn Marzu ’l hawn f’Malta nstabu 16,423 persuni pożittivi għall-Covid-19, li minnhom hemm 2,740 każ attiv. Prof. Gauci qalet ukoll li bħalissa hemm 179 persuna fl-isptarijiet fosthom 18 fl-ITU ta’ Mater Dei u persuna fl-ITU tal-Isptar t’Għawdex. Stqarret li fl-aħħar sebat ijiem il-każi naqsu meta mqabbel mal-bidu ta’ Jannar. Tħabbar ukoll li mill-bieraħ ‘l hawn mietu tliet persuni, filwaqt li kien iddikjarat li b’kollox s’issa ngħataw 16,531 tilqima, fejn miexi tajjeb Cohort 1 u beda wkoll Cohort 2. Intant, tista’ ssegwi l-konferenza tal-aħbarijiet sħiħa minn Prof Gauci hawn: Ara wkoll: Kemm hawn persuni f’Malta li qegħdin kwarantina? "
2021-01-22,L-anzjani ta’ San Vincenz bdew jieħdu t-tieni doża tat-tilqima għall-Covid-19,https://www.tvm.com.mt/mt/news/l-anzjani-ta-san-vincenz-bdew-jiehdu-t-tieni-doza-tat-tilqima-ghall-covid-19/,"L-anzjani f’San Vinċenz de Paul issa bdew jieħdu wkoll it-tieni doża tat-tilqima għall-Covid-19. Fi stqarrija l-Ministeru għall-Anzjani u l-Anzjanità attiva qal li l-ewwel anzjana li kienet ħadet l-ewwel doża tat-tilqima kontra l-COVID-19, illum ingħatat it-tieni doża. Hija kienet l-ewwel anzjana f’Malta li ngħatat din it-tilqima. “Hekk kif issa r-residenti kollha f’San Vinċenz del Paul li aċċettaw li jitlaqqmu ngħataw l-ewwel doża tat-tilqima kontra l-Covid-19, 878 anzjan, mil-lum se tibda tingħata t-tieni tilqima lill-anzjani, filwaqt li fl-istess ħin se nassiguraw li l-impjegati jitlaqqmu wkoll,” qal il-Ministru Michael Farrugia. Il-Gvern qal li sa nofs Frar mistenni li l-anzjani f’San Vinċenz de Paul ikunu ngħataw it-tieni doża tat-tilqima, filwaqt li sal-aħħar ta’ Frar hu mistenni li jkunu tlaqqmu bit-tieni doża l-anzjani fid-djar kollha tal-anzjani, inkluż dawk privati."
2021-01-22,Il-PM jitkellem dwar l-importanza li tiżdied il-produzzjoni tat-tilqim kontra l-Covid-19,https://www.tvm.com.mt/mt/news/il-pm-jitkellem-dwar-l-importanza-li-tizdied-il-produzzjoni-tat-tilqim-kontra-l-covid-19/,"Waqt laqgħa virtwali mal-Kunsill Ewropew, il-Prim Ministru Robert Abela tkellem dwar l-importanza li tiżdied il-produzzjoni tat-tilqim filwaqt li tinħoloq sistema ta’ ċertifikati għal dawk li tlaqqmu. Din tal-aħħar, saħaq, hija bżonnjuża biex tiffaċilità l-ivvjaġġar u l-moviment tal-persuni. Waqt il-laqgħa wiegħed li l-awtoritajiet Maltin se jagħmlu ħilithom biex ilaqqmu lill-popolazzjoni kemm jista’ jkun malajr. #EUCO VTC convened by @eucopresident on #COVID19 vaccine production, vaccination roll-out and certification. Spoke on the importance of stepping up vaccine production & certificates to facilitate movement of persons. We will do our best to keep vaccinating as fast as we can - RA pic.twitter.com/sloVrbKmH2"
2021-01-22,Il-MAM tappella għal aktar restrizzjonijiet fi tmiem il-ġimgħa,https://www.tvm.com.mt/mt/news/il-mam-tappella-ghal-aktar-restrizzjonijiet-fi-tmiem-il-gimgha/,"Fi stqarrija, il-MAM appellat lill-awtoritajiet biex jimponu aktar restrizzjonijiet fi tmiem kull ġimgħa biex tiġi kkontrollata aħjar l-imxija tal-Covid-19. Dan l-assoċjazzjoni qalitu fid-dawl tas-swali tal-isptar Mater Dei li kull ma jmur qed jimtlew sa ruħ ommhom b’pazjenti bil-Covid-19 hekk kif ikkummentat li n-numri ta’ infezzjonijiet qed jiżdiedu. Il-MAM temmen li fi tmiem il-ġimgħa, mill-Ġimgħa sal-Ħadd, l-awtoritajiet għandhom jagħmlu bħala miżura ta’ mitigazzjoni li ssir kontra l-liġi jekk wieħed jinsab barra wara d-21:00 imqar għal perjodu ta’ ġimagħtejn. Qalet ukoll li għandhom jiżdiedu l-ispezzjonijiet f’postijiet bħal Paceville u Buġibba mentri għandhom isiru spezzjonijiet fil-festi tal-Karnival."
2021-01-21,Iċ-ċentri li fihom qed tingħata t-tilqima kontra l-COVID mistennija jirduppjaw fil-jiem li ġejjin – id-Deputat Prim Ministru,https://www.tvm.com.mt/mt/news/ic-centri-li-fihom-qed-tinghata-t-tilqima-kontra-l-covid-mistennija-jirduppjaw-fil-jiem-li-gejjin-id-deputat-prim-ministru/,"Iċ-ċentri li fihom qed tingħata t-tilqima kontra l-COVID mistennija jirduppjaw fil-jiem li ġejjin, billi sa Frar il-proċess tat-tilqima mistenni jkun avvanza sew. Id-Deputat Prim Ministru Chris Fearne qal dan meta kien qed iżur ix-xogħlijiet fiċ-ċentru reġjonali tas-saħħa Ċensu Moran f’Raħal Ġdid li sostna mistenni jilqa’ l-ewwel pazjenti sa April tas-sena d-dieħla. Qal li fil-ġimgħat li ġejjin se jitħabbar proġett għall-ċentru simili fin-naħa ta’ fuq tal-pajjiż. Id-Deputat Prim Ministru u Ministru għas-Saħħa Chris Fearne qal li sal-lum se jkunu tlaqqmu l-anzjani kollha li għandhom aktar minn 85 sena li jistgħu jmorru fiċ-Ċentri tas-Saħħa u li kienu rċivew l-ittra għall-appuntament biex jingħataw it-tilqima għal kontra l-COVID. Qal li dawk li jaqgħu f’din il-kategorija u ma rċivewx ittra b’appuntament għandhom iċemplu fuq 145. Żied li minn nhar it-Tnejn, il-ħaddiema tas-saħħa se jibdew il-proċess li jlaqqmu lil dawk li għandhom aktar minn 85 sena u ma jistgħux joħorġu minn djarhom. Ħabbar ukoll li dawk li għandhom il-kanċer u se jibdew jingħataw il-kimoterapija fil-jiem li ġejjin se jkunu qed jingħataw it-tilqima qabel ma jibdew il-proċess. Il-Ministru għas-Saħħa kompla jgħid li minħabba li sa Frar, l-għadd ta’ persuni li qed jitlaqqmu mistennija jiżdiedu sostanzjalment, it-tilqim se jkun qed jingħata minn 10 ċentri oħra. Ikkonferma li bħal diversi pajjiżi oħra madwar l-Ewropa, Malta rċiviet inqas dożi tat-tilqima tal-Pfizer din il-ġimgħa, iżda sostna li s-sitwazzjoni se tiġi rimedjata. ”Tkellimna magħhom u għandna l-kelma ta’ Pfizer li fil ġimgħat li ġejjin se jirkupraw l-ammonti li ma tawniex din il-ġimgħa biex sal-aħħar ta’ Frar inkunu on track ma dak li konna qedin fil-bidu. Dr Fearne qal li apparti tliet każi tal-varjant il-ġdid li daħal mir-Renju Unit, ma kienu rreġistrati l-ebda każi oħra ta’ dan il-varjant f’Malta. Qal li s’issa, sat-tielet ġimgħa ta’ Frar se jkunu tlaqqmu l-ħaddiema fil-qasam tas-saħħa kollha. ”L-istaff mediku kliniku huma mlaqqmin kollha. Issa bdejna nlaqqmu staff li mhux imiss dirett mal-covid u bdejna staff kliniku fil-privat. Wara nlaqqmu cohort ta’ frontliners, pulizija, environmental health officers, ħabs…u wara kif mifthiem mal-MUT inlaqmu t-teachers. Kwistjoni ta’ ġimgħat.” Mistoqsi dwar il-konċessjoni tal-isptarijiet li ngħatat lil Steward Healthcare fid-dawl tar-rapport tal-Awditur Ġenerali, il-Minsitru tas-Saħħa qal li il-Gvern għaddej b’diskussjonijiet mat-tmexxija tal-kumpanija. Dr Fearne qal dan waqt li kien qed iżur ix-xogħlijiet li qed isiru fiċ-ċentru ta’ kura primarja f’Raħal Ġdid li sostna mistenni jilqa’ l-ewwel pazjenti sa April tas-sena d-dieħla. Huwa qal li x-xogħol miexi skont il-miri stabbiliti tant li sa April se jkun lest ix-xogħol sal-livell tat-triq, bil-binja ta’ ħames sulari għandha tkun lesta sa Ottubru. Kompla jgħid li fil-ġimgħat li ġejjin se jitħabbar proġett għall-ċentru simili fin-naħa ta’ fuq tal-pajjiż. Is-Segretarju Parlamentari għall-Fondi Ewropej Stefan Zrinzo Azzopardi qal li l-proġett, li mistenni jiswa mat-42 miljun ewro b’ko finanzjament ta’ fondi Ewropej, mistenni joffri numru ta’ servizzi, fosthom ta’ dentristrija u ta’ saħħa mentali biex inaqqas il-pressjoni minn l-isptarijiet."
2021-01-21,Anzjana tmut waqt li kienet pożittiva bil-Covid-19,https://www.tvm.com.mt/mt/news/anzjana-tmut-waqt-li-kienet-pozittiva-bil-covid-19-6/,Il-Ministeru għas-Saħħa ħabbar il-mewt ta’ anzjana ta’ 82 sena waqt li kienet pożittiva għall-Covid-19. Hija mietet mal-lejl fl-isptar Mater Dei.
2021-01-21,151 każ ġdid ta’ Covid-19 f’Malta – imfejqa 180 oħra,https://www.tvm.com.mt/mt/news/151-kaz-gdid-ta-covid-19-fmalta-imfejqa-180-ohra/,"Il-Ministeru għas-Saħħa ħabbar li fl-aħħar 24 siegħa nstabu 151 każ ġdid ta’ Covid-19 f’Malta min 3,208 swab test, mentri 180 persuni oħra ġew imfejqa mill-virus. "
2021-01-21,Il-PM jgħid li wasal iż-żmien li jinħoloq ċertifikat Ewropew tat-tilqim,https://www.tvm.com.mt/mt/news/il-pm-jghid-li-wasal-iz-zmien-li-jinholoq-certifikat-ewropew-tat-tilqim/,"F’ittra lill-President tal-Kummissjoni Ewropea Ursula von der Leyen, il-Prim Ministru Robert Abela qal li wasal iż-żmien li jinħoloq ċertifikat Ewropew tat-tilqim. Dr Abela qal li ċertifikat tat-tilqim huwa għodda importanti għas-saħħa pubblika speċjalment f’kuntest ta’ vjaġġar transkonfinali li jista’ jservi wkoll fil-kuntest kurrenti tal-pandemija kemm fuq livell nazzjonali u kemm fuq dak Ewropew.  Qal ukoll li din l-idea timmerita wkoll approċċ koordinat biex tiffaċilita aħjar l-ivvjaġġar mentri tevita li jinħolqu aktar ostakli f’dak li għandu x’jaqsam ma’ moviment liberu ta’ persuni.   "
2021-01-21,Illum se jiltaqgħu l-mexxejja Ewropej biex jiddiskutu l-miżuri kontra l-COVID-19 u t-tilqima,https://www.tvm.com.mt/mt/news/illum-se-jiltaqghu-l-mexxejja-ewropej-biex-jiddiskutu-l-mizuri-kontra-l-covid-19-u-t-tilqima/,"Il-mexxejja tas-27 pajjiż-membru tal-Unjoni Ewropea fosthom il-Prim Ministru Robert Abela llejla qed jiltaqgħu b’mod virtwali f’laqgħa tal-Kunsill Ewropew li matulha qed jiddiskutu l-isfidi tal-pandemija u l-passi li se jieħdu flimkien fosthom biex ikun hemm proċess ta’ tilqim aktar effiċjenti, fuq il-qbil u l-ħruġ ta’ ċertifikat tat-tilqim Ewropew u dwar l-imxija tal-varjanti ġodda tal-coronavirus. Illejla ftit wara li bdiet il-laqgħa il-Prim Ministru kiteb li fil-laqgħa tkellem fuq il-ħtieġa li l-produzzjoni għall-produzzjoni tat-tilqim kontra l-COVID tkun intensifikata u l-importanta taċ-ċertifikati tat-tilqim biex jiffaċilitaw il-moviment tal-persuni. Dr Abela qal li se jkompli jsir l-aħjar sforz possibli biex it-tilqim ikompli għaddej b’rata mgħaġġla. Fil-laqgħa l-Prim Ministru tal-Greċja, Kyriakos Mitsotakis qal li ċ-ċertifikat tat-tilqim komuni m’huwiex maħsub li joħloq restrizzjonijiet għall-ivvjaġġar bejn il-pajjiżi tal-Unjoni Ewropea iżda li b’soluzzjoni diġitali sempliċi u sikura, jerġa’ jkun hemm moviment ħieles u jerġa’ jċaqlaq l-ekonomiji Ewropej. Uffiċjali tal-Unjoni Ewropea ġew kwotati jgħidu li dan għandu prematur minħabba li għadu mhux ċar jekk persuni li jkunu tlaqqmu jistgħux ixerrdu l-virus lill-oħrajn. Il-mexxejja mistennija jiddiskutu wkoll il-proċess ta’ tilqim, hekk kif għadd ta’ pajjiżi qed jilmentaw li qed tingħata bil-mod wisq, bl-Italja qed tikkunsidra tieħu azzjoni legali kontra Pfizer minħabba li sar magħruf li jaf tnaqqas il-provvisti tat-tilqima. Il-Kummissjoni Ewropea trid li sas-Sajf li ġej, is-27 pajjiż ilaqqmu mill-inqas 70% tal-popolazzjoni tagħhom.  "
2021-01-20,Mara u raġel imutu waqt li kellhom il-Covid-19,https://www.tvm.com.mt/mt/news/mara-u-ragel-imutu-waqt-li-kellhom-il-covid-19/,Mill-bieraħ ‘l hawn żewġ anzjani mietu waqt li kienu pożittivi għall-Covid-19. Dan tħabbar mill-awtoritajiet tas-saħħa fl-aġġornament ta’ kuljum dwar is-sitwazzjoni tal-Covid-19. Il-każijiet huma ta’ mara ta’ 79 sena u raġel ta’ 91 sena. It-tnejn li huma mietu fl-Isptar Mater Dei.
2021-01-20,"187 każ ġdid ta’ Covid-19 f’Malta, 189 oħra mfejqa",https://www.tvm.com.mt/mt/news/187-kaz-gdid-ta-covid-19-fmalta-189-ohra-mfejqa/,"Il-Ministeru għas-Saħħa ħabbar 187 każ ġdid ta’ Covid-19 f’Malta minn 3,879 swab test li saru fl-aħħar 24 siegħa. L-awtoritajiet tas-saħħa ħabbru wkoll li 189 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 13,054 persuna. Minn Marzu ’l hawn f’Malta nstabu 16,129 persuni pożittivi għall-Covid-19, li minnhom hemm 2,831 każ attiv. L-awtoritajiet tas-saħħa ħabbru wkoll li mill-bieraħ ‘l hawn mietu żewġ persuni, filwaqt li ddikjaraw li b’kollox s’issa ngħataw 14,276 tilqima. "
2021-01-19,"Covid-19: 200 każ ġdid, 148 imfejqa u anzjana titlef ħajjitha waqt li kienet pożittiva għall-virus",https://www.tvm.com.mt/mt/news/covid-19-200-kaz-gdid-148-imfejqa-u-anzjana-titlef-hajjitha-waqt-li-kienet-pozittiva-ghall-virus/,"Il-Ministeru għas-Saħħa kkonferma li fl-aħħar 24 siegħa ħarġu 200 każ ġdid ta’ Covid-19 f’Malta min 3,481 swab tests li saru mentri 148 persuni oħra issa jinsabu mfejqa mill-virus. Tħabbret ukoll il-mewt ta’ anzjana ta’ 84 sena waqt li kienet pożittiva għall-virus. Sal-bieraħ ingħataw b’kollox 13,002 tilqima mindu wasal il-vaċċin kontra l-Covid-19 f’Malta. "
2021-01-19,L-Għaqda Dinjija tas-Saħħa twissi li d-dinja qed tiffaċċja falliment morali katastrofiku,https://www.tvm.com.mt/mt/news/l-ghaqda-dinjija-tas-sahha-twissi-li-d-dinja-qed-tiffaccja-falliment-morali-katastrofiku/,"L-Għaqda Dinjija tas-Saħħa wissiet li d-dinja qed tiffaċċja falliment morali katastrofiku minħabba politika differenti dwar il-vaċċin għal kontra l-Covid-19. Il-Kap tal-WHO, Tedros Adhanom Ghebreyesus qal li mhux ġust li persuni żgħar u f’saħħithom f’pajjiżi sinjuri qed jingħataw it-tilqima qabel persuni vulnerabbli f’pajjiżi foqra. Żied li aktar minn 39 miljun doża ngħataw lil 49 pajjiż sinjuri iżda pajjiż fqir rċieva biss 25 doża. Sadattant, kemm il-WHO kif ukoll iċ-Ċina kienu kkritikati għar-rispons tagħhom kontra l-Covid."
2021-01-18,“Id-dinja fix-xifer ta’ falliment morali katastrofiku” – Il-WHO dwar it-tqassim tat-tilqim,https://www.tvm.com.mt/mt/news/id-dinja-fix-xifer-ta-falliment-morali-katastrofiku-l-who-dwar-it-tqassim-tat-tilqim/,"Fil-ftuħ tal-konferenza eżekuttiva tal-Għaqda Dinjija tas-Saħħa f’Ginevra, id-Direttur Ġenerali tal-WHO, Tedros Adhanom Ghebreyesus, kellu kliem iebes għal dawk in-nazzjonijiet għonja li qed ifittxu l-interessi tagħhom biss u jiskartaw lill-popli fqar. “I need to be blunt; the world is on the brink of a catastrophic moral failure, and the price of this failure will be paid with lives and livelihoods in the world’s poorest countries,” qal Ghebreyesus. Ghebreyesus qal li d-distribuzzjoni tat-tilqim kontra l-COVID-19 għandha tkun ġusta mal-pajjiżi kollha tad-dinja, sinjuri u mhumiex. Intant, residenti fl-Ingilterra ta’ ‘l fuq minn sebghin sena u dawk meqjusa bhala vulnerabbli ħafna se jibdew jissejħu biex jingħataw it-tilqima kontra l-Covid minn din il-ġimgħa. Il-Prim Ministru Boris Johnson qal li din id-deċiżjoni hija waħda importanti fil-programm tat-tilqim fil-pajjiż. Fl-istess ħin kompliet il-kampanja ta’ tilqim f’żewġ gruppi ta’ nies; persuni fi djar residenzjali, dawk li għalqu t-80 sena u ħaddiema tas-saħħa. Fl-istess waqt se jinfetħu għaxar ċentri oħra tat-tilqim tal-massa madwar l-Ingilterra. Ir-Renju Unit għalaq ukoll l-ivjaġġar sa mill-anqas nofs ix-xahar id-dieħel biex titrażżan l-imxija tal-varjant tal-Covid. Il-Ministru Nadhim Zawahi, li huwa responsabbli mill-kampanja ta’ tilqim, qal li l-gvern qed jittama li jibda jerħi r-restrizzjonijiet għal nofs Marzu. U fil-Ġermanja, il-kanċillier Angela Merkel qalet li l-gvern qed jiddibatti għandux jestendi l-miżuri ta’ lockdown u jimponi curfews biex il-Ġermanja tkun tista’ tilqa’ aħjar għall-imxija ta’ mewġa oħra ta’ każijiet ta’ Covid-19. Globalment il-każijiet ta’ coronavirus issa skorrew il-95 miljun u l-Istati Uniti għandha l-ogħla numru ta’ mwiet kawża tal-virus; kważi erba’ mitt elf."
2021-01-18,Waslet Malta l-ikbar konsenja ta’ tilqim – “Kieku bqajna bl-istess dożi konna nintlaqtu ħażin”,https://www.tvm.com.mt/mt/news/waslet-malta-l-ikbar-konsenja-ta-tilqim-kieku-bqajna-bl-istess-dozi-konna-nintlaqtu-hazin/,"F’Malta llum waslet l-ikbar konsenja tat-tilqima fi kważi tliet ġimgħat kemm pajjiżna ilu jirċievi dożi mingħand il-Pfizer-BioNTech u l-Moderna. Kif tħabbar il-ġimgħa l-oħra mill-Gvern, illum waslet Malta l-ikbar konsenja li tammonta għal eluf ta’ dożi. It-tilqim qed jinħażen fil-maħżen tas-Central Procurement and Supplies Unit. Il-Kap Eżekuttiv ta’ din it-taqsima responsabbli mix-xiri, il-ħażna u d-distribuzzjoni tal-vaċċin, Karl Farrugia, qal ma’ TVM li dan seta’ jsir għax Malta kienet ilha għaddejja b’negozjar f’dan ir-rigward. TVM żar il-post fejn qed jinħażen il-vaċċin u tkellem mal-Inġinier Farrugia. Fir-raħal Belġan ta’ Puurs, l-epiċentru tal-produzzjoni tat-tilqima ta’ Pfizer-BionTech bħalissa għaddejjin tibdiliet kbar fil-linja ta’ produzzjoni, bil-għan li fil-ġimgħat u x-xhur li ġejjin il-kumpanija tkun tista’ tlaħħaq mad-domanda li qed dejjem tikber għall-vaċċin tal-Covid. Kaġun t’hekk fi tmiem il-ġimgħa li għaddiet, il-kumpanija ħabbret li se tkun qed tnaqqas il-konsenji destinati għall-pajjiżi Ewropej. Minkejja dan l-iżvilupp fit-tiġrija għall-vaċċin, f’Malta llum waslet konsenja b’eluf ta’ dożi li fiha d-doppju min kemm oriġinarjament kien maħsub qabel saru dawn it-tibdiliet fid-distribuzzjoni tal-vaċċin. L-Inġinier Karl Farrugia qal ma’ TVM li Malta kienet ilha għaddejja bi sforz biex iżżid id-dożi li oriġinarjament kienu maqbula mal-kumpaniji farmaċewtiċi li żviluppaw il-vaċċin. “Malta ħadmet minn qabel biex tikkomunika ma’ Pfizer biex iżid id-dożi qabel ma ġara dan kollu allura meta ġew biex jitnaqqsu dożi m’affettwatniex daqshekk. Li kieku bqajna bl-istess dożi konna nintlaqtu veru ħażin. Bil-mod kif ħdimna llum, għandna nirċievu konsenja li hi d-doppju minn dik li kienet oriġinarjament qabel ma saru l-kambjamenti kollha.” L-Inġinier Farrugia li ilu jaħdem fis-settur tas-saħħa pubblika għall-dawn l-aħħar 20 sena qal li kuljum il-ħaddiema jippreparaw id-dożi tal-ġurnata li jmiss billi joħorġu l-vaċċin mill-friża u jħalluh jinżel fit-temperatura adegwata mal-lejl. Il-vjaġġi qed isiru bi skorta tal-Forzi Armati ta’ Malta apparti li l-ħażna tal-vaċċin qed tkun mgħassa lejl u nhar minn uffiċċjali tas-sigurtà u mill-forzi armati. L-Inġinier Farrugia spjega kif apparti x-xiri tal-vaċċin, tul ix-xhur tal-pandemija d-Dipartiment kien inkarigat mix-xiri ta’ tagħmir protettiv bħal maskri u visors li jintużaw ta’ kuljum mill-ħaddiema tas-settur pubbliku. “L-investiment ma’ kienx żgħir, f’dawn l-aħħar xhur investejna 100 miljun ewro apposta għall-protezzjoni tal-ħaddiema u kull min jaħdem f’dan l-ambjent. Apparti x-xiri normali tal-mediċini li jsiru hawnhekk hawn l-istores kollha tal-Gvern apparti minn hekk nġiebu stocks kuljum biex inkunu nistgħu nagħqdu l-entitajiet.” L-Inġinier Farrugia qal li biex jassiguraw li l-pajjiż lest għal kull eventawlità nxtara ammont ta’ stokk ta’ tagħmir protettiv akbar mis-soltu li qed jinżamm fis-swali ta’ xi skejjel li nbidlu f’imħażen temporanji."
2021-01-18,Żewġ irġiel imutu waqt li kellhom il-Covid-19,https://www.tvm.com.mt/mt/news/zewg-irgiel-imutu-waqt-li-kellhom-il-covid-19-3/,Mill-bieraħ ‘l hawn żewġ irġiel anzjani mietu waqt li kienu pożittivi għall-Covid-19. Dan tħabbar mill-awtoritajiet tas-saħħa fl-aġġornament ta’ kuljum dwar is-sitwazzjoni tal-Covid-19 f’Malta. Intqal li wieħed mill-vittmi kellu 73 sena waqt li l-ieħor kellu 84 sena. It-tnejn li huma mietu f’Mater Dei.
2021-01-18,"154 każ ġdid ta’ Covid-19, 121 oħra mfejqa",https://www.tvm.com.mt/mt/news/154-kaz-gdid-ta-covid-19-121-ohra-mfejqa/,"Il-Ministeru għas-Saħħa ħabbar 154 każ ġdid ta’ Covid-19 f’Malta minn 3,239 swab test li saru fl-aħħar 24 siegħa. L-awtoritajiet tas-saħħa ħabbru wkoll li 121 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 12,717 persuna. Minn Marzu ’l hawn f’Malta nstabu 15,588 persuni pożittivi għall-Covid-19, li minnhom hemm 2,784 każ attiv. L-awtoritajiet tas-saħħa ma taw l-ebda dettalji dwar l-oriġini tal-każijiet tal-bieraħ, filwaqt li ddikjaraw li b’kollox sal-bieraħ ngħataw 11,705 tilqima. Fl-aħħar 24 siegħa tilfu ħajjithom ukoll żewġ persuni.  "
2021-01-17,“Sa ħmistax oħra l-ħaddiema kollha f’Mater Dei jkunu ħadu l-ewwel doża”,https://www.tvm.com.mt/mt/news/sa-hmistax-ohra-l-haddiema-kollha-fmater-dei-jkunu-hadu-l-ewwel-doza/,"‘Il fuq minn ħamsin impjegat tal-Isptar Mater Dei – kollha frontliners li jaħdmu mill-qrib ma’ pazjenti morda bil-covid – illum ħadu t-tieni doża tat-tilqima għall-COVID-19. Dan ġara skont il-pjan li għeluq il-wieħed u għoxrin ġurnata mit-teħid tal-ewwel doża, tingħata t-tieni waħda. Ma’ Television Malta, id-Direttur Mediku tal-Isptar Mater Dei – Walter Busuttil – qal li sa nhar l-Erbgħa l-istaff kollu li għandu kuntatt dirett mal-pazjenti se jkun ħa l-ewwel doża, bl-impjegati kollha ta’ Mater Dei mistennija jkunu ħadu ż-żewġ dożi sal-aħħar ġimgħa ta’ Frar. L-infermiera Rachel Grech kienet l-ewwel persuna f’Malta li ngħatat it-tilqima għall-COVID-19. Għeluq it-tliet ġimgħat mill-ewwel doża, fit-tmienja tal-Ħadd filgħodu ngħatat it-tieni doża biex fi żmien għaxart’ijiem oħra tkun laħqet l-ogħla livell ta’ immunita’ kontra l-virus li tagħti t-tilqima manifatturata minn Pfizer-BioNtech. Din hi fil-livell ta’ bejn 90 u 95%. Ma’ Television Malta, l-infermiera qalet li mindu ħadet l-ewwel doża baqgħet għaddejja bir-rutina tas-soltu. “Wara li ħadt l-ewwel doża ħassejtni tajba ħafna. Attendejt kuljum għax-xogħol. Kelli xi ftit għejja, għall-ewwel li damet qisu jumejn. Però attendejt għax-xogħol b’mod regolari, u ma kienx hemm xi bdil fil-ħajja tiegħi.” B’esperjenza diretta ma pazjenti bil-COVID billi taħdem fit-Taqsima tal-Mard Infettiv tal-Isptar Mater Dei, Rachel Grech, stqarret li dan l-aħħar ix-xogħol żdied u tenniet l-appell biex kulħadd jitlaqqam meta indikat. “Rajna żieda fil-każijiet. Ix-xogħol ma waqafx anzi żdied. Nixtieq nappella li issa li ġej il-Karnival in-nies joqogħdu aktar attenti u jsegwu l-miżuri ħalli kemm jista’ jkun inżommu n-numri u nikkontrollaw wara kollox.” Id-direttur mediku tal-Isptar Mater Dei, Walter Busuttil, qal li fl-isptar qed jingħataw bejn 250 u 300 tilqima kuljum. It-tilqim beda jingħata l-ewwel lill-istaff kliniku, dawk b’kuntatt dirett ma’ kwalunkwe pazjent, li qal kollha se jkunu ħadu l-ewwel doża sa nhar l-Erbgħa li ġej. “Sa ġimagħtejn oħra jkollna l-isptar kollu, l-istaff kollu li jkun l-isptar kemm il-clinical u kemm in-non-clinical ikunu vaccinated bl-ewwel doża kollha. Mil-lum nibdew nagħtu t-tieni doża lil dak il-grupp li ħadu d-doża tliet ġimgħat ilu, jiġifieri aħna qed nikkalkulaw li mbagħad sa tliet ġimgħat wara l-ġimagħtejn li ġejjin ikollna l-istaff kollu li jkun lest.” It-tieni doża qed tiġi riżervata mill-ewwel għal kull persuna li tieħu l-ewwel waħda u b’hekk ikun aċċertat li din tingħata fil-ħin anke jekk ikun hemm dewmien minnn barra li l-awtoritajiet lokali m’għandhomx kontroll fuqu. Television Malta staqsa lil Dr Busuttil jekk għeluq l-għaxart’ijiem mit-teħid tat-tieni doża ifissirx li l-persuna mlaqqma tista’ terħi u ma ssegwix il-miżuri ta’ prevenzjoni. “Le, ma tistax. Ir-raġuni hi li kif qed ngħid l-ebda vaccine mhuwa 100%, jiġfieri inti avolja tkun ħadt l-ewwel u t-tieni doża u għaddew l-għaxart ijiem xorta waħda għandek pesentaġġ li xorta waħda jista’ jaqbek l-infection. Aħna kulma għandna esperjenza b’din il-marda ta’ ftit xhur, inqas minn sena prattikament, u allura ma nafux kif ħa taffettwa lil dak il-grupp li jieħdu l-infection xorta waħda kif ħa taffettwahom in the long term.” Saħaq biex miżuri bħall-ilbies tal-maskra, iż-żamma tad-distanza soċjali u l-ħasil tal-idejn jibqgħu jiġu osservati minn kulħadd."
2021-01-17,"141 każ ġdid ta’ Covid-19 f’Malta, 136 oħra mfejqa",https://www.tvm.com.mt/mt/news/141-kaz-gdid-ta-covid-19-fmalta-136-ohra-mfejqa/,"Il-Ministeru għas-Saħħa ħabbar 141 każ ġdid ta’ Covid-19 f’Malta minn 2,866 swab test li saru fl-aħħar 24 siegħa. L-awtoritajiet tas-saħħa ħabbru wkoll li 136 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 12,596 persuna. Minn Marzu ’l hawn f’Malta nstabu 15,558 persuni pożittivi għall-Covid-19, li minnhom hemm 2,753 każ attiv. Il-każijiet tal-lum għadhom qed jiġu investigati, waqt li minn tal-bieraħ jirriżulta li 38 huma membri tal-familja ta’ każi pożittivi, 31 ġew infettati minn fuq il-post tax-xogħol, 18 oħra kienu f’kuntatt dirett ma’ persuni bil-virus, waqt li 29 kienu f’attivitajiet soċajli ma’ persuni pożittivi. "
2021-01-17,ARA: L-appell tal-infermiera Rachel Grech li dalgħodu ħadet it-tieni doża tat-tilqima għall-COVID-19,https://www.tvm.com.mt/mt/news/ara-l-appell-tal-infermiera-rachel-grech-li-dalghodu-hadet-it-tieni-doza-tat-tilqima-ghall-covid-19/,"Bdiet tingħata dalgħodu t-tieni doża tat-tilqima għall-COVID-19 lill-ewwel grupp ta’ professjonisti tas-saħħa li nhar il-Ħadd 27 ta’ Diċembru kienu rċevew l-ewwel doża. Kif ġara 21 ġurnata ilu, kienet l-infermiera Rachel Grech mit-Taqsima tal-Mard Infettiv li fit-8.00a.m. ħadet it-tieni doża. Hi tkellmet ma’ tvm.com.mt dwar kif fl-aħħar tliet ġimgħat baqgħet għaddejja bir-rutina tax-xogħol fl-isptar u tħossha tajba. Tenniet l-appell lill-pubbliku biex jimxi mad-direttivi tal-awtoritajiet tas-saħħa għall-prevenzjoni tat-tixrid tal-virus u biex meta jasal il-mument jitlaqqam. Id-direttur mediku tal-Isptar Mater Dei, Dr Walter Busuttil, qal li fl-isptar qed jingħataw bejn 250 u 300 tilqima kuljum. Żied jispjega li sa nhar l-Erbgħa li ġej l-istaff kliniku tal-isptar, jiġifieir dawk kollha b’kuntatt dirett mal-pazjenti, se jkunu ħadu l-ewwel doża."
2021-01-16,Restoranti u barijiet fl-Italja jiftħu xorta u jisfidaw lill-awtoritajiet,https://www.tvm.com.mt/mt/news/restoranti-u-barijiet-fl-italja-jifthu-xorta-u-jisfidaw-lill-awtoritajiet/,"Fl-Italja, sidien ta’ ristoranti u bars irrabjati bir-restrizzjonijiet tal-Gvern u l-miżuri minħabba l-coronavirus li jobbligawhom jagħlqu fis-sitta, sfidaw ir-regoli u fetħu għall-pubbliku lbieraħ f’Milan u Venezja bħala parti minn protesta nazzjonali kontra dawn il-miżuri. Bl-isem ta’ ‘Io Apro’ (Jien se niftaħ), id-dimostrazzjoni qed issir minn sidien tan-negozji li qed isibuha diffiċli li jibqgħu miftuħin hekk kif il-Gvern Taljan mistenni jħabbar miżuri ġodda. Fost dawn is-sidien hemm min qed jgħid li se jobdu u jagħlqu biss jekk jingħataw spjegazzjoni għaliex it-trasport pubbliku u s-supermarkets tħallew joperaw mingħajr restrizzjonijiet. Assoċjazzjonijiet tal-catering ikkundannaw dan l-aġir u qalu li wieħed ma jistax jipprotesta billi jikser il-liġi. Filmati li ttellgħu fuq il-midja soċjali juru nies jiddevertu u jiżfnu fir-restoranti, kif ukoll il-pulizija jidħlu u jagħtu l-multi."
2021-01-16,Pajjiżi tal-Unjoni Ewropea jilmentaw li qed jirċievu t-tilqima tard,https://www.tvm.com.mt/mt/news/pajjizi-tal-unjoni-ewropea-jilmentaw-li-qed-jircievu-t-tilqima-tard/,"Għadd ta’ pajjiżi tal-Unjoni Ewropea qed jilmentaw li qed jirċievu dożi tat-tilqima tal-Pfizer-BioNTech inqas minn dak mifthiem. L-Iżvezja, id-Danimarka, il-Finlandja, il-Litwanja, il-Latvja u l-Estonja qalu li s-sitwazzjoni hija inaċċettabbli u ttellef mill-kredibbiltà tal-proċess ta’ tilqim. Il-pajjiża appellaw lill-Unjoni Ewropea biex tagħmel pressjoni fuq il-kumpanija Amerikana Pfizer-BioNTech. Min-naħa tagħha, il-kumpanija farmaċewtika qalet li t-tnaqqis fl-esportazzjoni hija kwistjoni temporanja, u ġiet affettwata minħabba bidliet fil-proċessi tal-manifattura bil-għan li titħaffef il-produzzjoni. Ara wkoll: Il-proċess ta’ tilqim għall-Covid-19 it-tieni l-aqwa fl-Unjoni Ewropea "
2021-01-16,Prof. Simone Borg se tmexxi grupp dwar l-istrateġija nazzjonali għal wara l-Covid-19,https://www.tvm.com.mt/mt/news/prof-simone-borg-se-tmexxi-grupp-dwar-l-istrategija-nazzjonali-ghal-wara-l-covid-19/,"Grupp ċentrali ġie mqabbad mill-Gvern biex jikkordina l-ħidma għall-istrateġija nazzjonali għal wara l-COVID-19. Il-Gvern qal fi stqarrija li l-grupp se jitmexxa mill-Professur Simone Borg bħala Chairperson. Il-Prof. Borg gradwat bħala avukat u kompliet l-istudji tagħha b’Ph.D fil-Konservazzjoni tar-Riżorsi Naturali tal-Ibħra. Ħadmet taħt amministrazzjonijiet differenti fil-kamp tal-affarijiet barranin u tal-ambjent u kkontribwixxiet f’diversi proġetti ta’ riċerka fi ħdan l-Unjoni Ewropea u l-Ġnus Magħquda. Il-Prof. Borg hija l-Kap tad-Dipartiment tal-Liġi Ambjentali u tar-Riżorsi fi ħdan il-Fakultà tal-Liġi fl-Università ta’ Malta u ħadmet ma’ diversi universitajiet barranin. Hija wkoll id-direttur tal-Programm Internazzjonali (Master of Arts) fl-Iggvernar tal-Oċeani u fellow tal-Istitut tas-Sostenibbiltà fi Bruges. Isservi wkoll bħala membru tat-team ta’ esperti tal-Unjoni Ewropea għal Horizon 2020. Il-membri l-oħta tal-grupp se jkunu s-Sinjura Joyce Dimech, is-Sur Mario Galea, is-Sur Godwin Mifsud, is-Sur James Pearsall, il-Professur Gordon Sammut, is-Sur Clive Tonna u s-Sur Paul Zahra. Dan il-grupp se jkollu l-faċilità li jinkariga esperti tekniċi fl-oqsma li jidhirlu xieraq biex jassistuh f’dan l-inkarigu. Il-Ministru Owen Bonnici, li ħatar il-grupp, qal li dan huwa magħmul minn nies b’kompetenzi wiesgħa. Qal li huwa kruċjali li tiġi koordinata u implimentata strateġija soda u ambizzjuża għal wara l-pandemija, li tkun xprun biex il-pajjiż ikompli jimxi ’l quddiem f’dinja ġdida u mibdula. Intqal li l-grupp ċentrali ngħata direzzjoni li jippreżenta din l-istrateġija sa mhux iktar tard minn tmiem it-tieni kwart tas-sena."
2021-01-16,"175 każ ġdid ta’ Covid-19 f’Malta, 67 oħra mfejqa",https://www.tvm.com.mt/mt/news/175-kaz-gdid-ta-covid-19-fmalta-67-ohra-mfejqa/,"Il-Ministeru għas-Saħħa ħabbar 175 każ ġdid ta’ Covid-19 f’Malta minn 3,293 swab test li saru fl-aħħar 24 siegħa. L-awtoritajiet tas-saħħa ħabbru wkoll li 67 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 12,460 persuna. Minn Marzu ’l hawn f’Malta nstabu 15,447 persuni pożittivi għall-Covid-19, li minnhom hemm 2,749 każ attiv. Il-każijiet tal-lum għadhom qed jiġu investigati, waqt li minn tal-bieraħ jirriżulta li 49 huma membri tal-familja ta’ każi pożittivi, 15 ġew infettati minn fuq il-post tax-xogħol, 12 oħra kienu f’kuntatt dirett ma’ persuni bil-virus, waqt li 15 kienu f’attivitajiet soċajli ma’ persuni pożittivi. "
2021-01-16,Il-proċess ta’ tilqim għall-Covid-19 it-tieni l-aqwa fl-Unjoni Ewropea,https://www.tvm.com.mt/mt/news/il-process-ta-tilqim-ghall-covid-19-it-tieni-l-aqwa-fl-ewropa-id-deputat-prim-ministru/,"Il-proċess ta’ tilqim għall-Covid-19 f’Malta huwa meqjus it-tieni l-aqwa fl-Unjoni Ewropea skont klassifika tas-sit Our World in Data. L-istatistika qed tinħadem skont l-ammont ta’ tilqim tal-ewwel doża tal-vaċċin fil-pajjiż għal kull mitt ruħ. Fl-Unjoni Ewropea, l-uniku pajjiż li kklassifika qabel Malta fl-għoti tal-vaċċin kien id-Danimarka. Fuq skala globali, Malta tikklassifika mal-ewwel għaxra, fejn fost il-pajjiżi bl-aqwa rata ta’ tilqim hemm Iżrael, l-Emirati Għarab Magħquda u l-Bahrain. Fuq il-midja soċjali d-Deputat Prim Ministru u Ministru għas-Saħħa Chris Fearne xerred din l-istatistika u rringrazzja lill-istaff mediku u amministrattiv. "
2021-01-15,“Ir-rata fl-għoti tat-tilqima kontra l-Covid-19 fid-djar tal-anzjani se tiżdied b’erba’ darbiet aktar”,https://www.tvm.com.mt/mt/news/ir-rata-fl-ghoti-tat-tilqima-kontra-l-covid-19-fid-djar-tal-anzjani-se-tizdied-berba-darbiet-aktar/,"Il-Ministru għall-Anzjani u l-Anzjanità Attiva Michael Farrugia qal li min-nhar it-Tnejn, ir-rata tal-għoti tal-vaċċin kontra l-Covid 19 se tiżdied b’erba’ darbiet aktar fid-djar tal-anzjani. Huwa qal dan waqt laqgħa virtwali mal-Assoċjazzjoni Nazzjonali tal-Pensjonanti, li matulha ddiskuta diversi temi li jolqtu l-anzjanità attiva u l-pensjonanti f’pajjiżna. Dwar it-tilqim fid-djar tal-anzjan, fi stqarrija ntqal, li l-Ministru Farrugia spjega li b’hekk se jiġi aċċellerat it-tilqim fid-djar kollha tal-anzjani bi skeda bejn djar immexxija minn setturi differenti. Qal li dan se jwassal ukoll biex ikun imħaffef il-proċess kollu f’pajjiżna u nirritornaw lejn in-normalità mill-aktar fis possibbli. Żied jgħid li permezz tal-wasla ta’ aktar vaċċini f’pajjiżna se jkompli jiskatta l-proċess tat-tilqim tal-anzjani li jgħixu fid-djar tagħhom. Apparti s-sitwazzjoni preżenti tal-pandemija fostna, il-Ministru Michael Farrugia ta rendikont tad-diversi bidliet, inizjattivi ġodda u operazzjonijiet aktar effettivi tas-servizzi li qed jingħataw l-anzjani, kemm jekk huma residenti f’San Vincenz de Paul, djar tal-anzjani, kif ukoll dawk fil-komunità. Filwaqt li l-assoċjazzjoni ressqet diversi proposti biex ikunu evalwati mill-gvern, il-Ministru Michael Farrugia spjega d-diversi miżuri ħolistiċi li qed ikunu ta’ benefiċċju għall-anzjani f’pajjiżna."
2021-01-15,Anzjana tmut waqt li kienet pożittiva għall-Covid-19,https://www.tvm.com.mt/mt/news/anzjana-tmut-waqt-li-kienet-pozittiva-bil-covid-19-5/,"Anzjana ta’ 89 sena mietet kmieni dalgħodu waqt li kienet pożittiva għall-Covid-19. Waqt il-bulettin mediku ta’ kull ġimgħa, is-Supretendent tas-Saħħa Charmaine Gauci qalet li l-anzjana ħarġet pożittiva għall-COVID-19 nhar l-4 ta’ Jannar. B’kollox s’issa minn meta bdiet l-imxija mietu 236 persuna. Ara wkoll: 193 każi ta’ Covid-19 f’Malta – imfejqa 143 oħra "
2021-01-15,193 każi ta’ Covid-19 f’Malta – imfejqa 143 oħra,https://www.tvm.com.mt/mt/news/193-kazi-ta-covid-19-fmalta-imfejqa-143-ohra/,"Il-Ministeru għas-Saħħa kkonferma 193 każi ġodda ta’ Covid-19 f’Malta minn 3,602 swab test, b’143 persuni oħra jfiqu mill-virus. Anzjana ta’ 89 sena mietet kmieni dalgħodu waqt li kienet pożittiva bil-Covid-19. Il-Professur Gauci qalet li l-istrateġija hija ffukata fuq it-tilqim bħalissa għal dawk il-persuni li jaħdmu fil-qasam tas-saħħa u dawk l-aktar vulnerabbli."
2021-01-15,L-Alleanza Nazzjonali ta’ Appoġġ għal Mard Rari titlob biex jingħataw prijorità għat-tilqima kontra l-Covid-19,https://www.tvm.com.mt/mt/news/l-alleanza-nazzjonali-ta-appogg-ghal-mard-rari-titlob-biex-jinghataw-prijorita-ghat-tilqima-kontra-l-covid-19/,"L-Alleanza Nazzjonali ta’ Appoġġ għal Mard Rari qalet li kitbet lill-Ministeru għas-Saħħa biex il-membri tagħha jingħataw prijorità fl-għoti tal-vaċċin kontra l-imxija tal-COVID-19. Fi stqarrija, intqal li l-Alleanza Nazzjonali ta’ Appoġġ għal Mard Rari tirrappreżenta 400 pazjent li jbatu minn mard u kundizzjonijiet rari li jagħmluhom persuni vulnerabbli. L-Alleanza tiġbor fi ħdanha pazjenti, ħaddiema tas-saħħa u gruppi u organizzazzjonijiet oħra fosthom ALS Malta, Rare Blood Disorder Group u l-Malta Biobank fl-Università ta’ Malta. Spjegat li ħafna mill-membri tagħhom ilhom ma joħorġu mis-sena l-oħra. Spjegat li qed toffri lill-membri tagħha għajnuna psikoloġika fejn ikun hemm bżonn. Temmet tgħid li tħeġġeġ lill-Gvern biex jiħodhom fkunsiderazzjoni u jagħtihom it-tilqima flimkien ma’ gruppi oħra ta’ nies vulnerabbli.  "
2021-01-15,L-MHRA tgħid li ċ-ċertifikat tal-vaċċin m’għandux ikun l-uniku kriterju għall-ivvjaġġar,https://www.tvm.com.mt/mt/news/l-mhra-tghid-li-c-certifikat-tal-vaccin-mghandux-ikun-l-uniku-kriterju-ghall-ivvjaggar/,"L-Assoċċjazzjoni Maltija għal-Lukandi u r-Ristoranti (MHRA) qalet li ċ-ċertifikat li wieħed ikun ħa l-vaċċin kontra l-COVID-19 ma għandux ikun l-unika kriterju jekk persuna tistax tivvjaġġa jew le. Fi stqarrija, l-MHRA spjegat li f’Malta sa Mejju se jkunu tlaqqmu persuni vulnerabbli u dawk ’il fuq minn 65 sena. Qalet li f’pajjiżi barranin se jieħdu aktar żmien biex jagħmlu dan. Għaldaqstant, l-MHRA sostiet li jekk iċ-ċertifikat li wieħed ikun tlaqqam se jkun l-unika kriterju biex wieħed ikun jista’ jivvjaġġa matul is-sajf li ġej se jkunu jistgħu jsifru dawn il-persuni msemmija biss. F’dan l-isfond, l-MHRA qalet li ċ-ċertifikat tal-vaċċin m’għandux jieħu post it-test negattiv għall-COVID-19 iżda għandhom ikunu t-tnejn, jew wieħed jew l-ieħor. Fl-istqarrija, il-President tal-Assoċjazzjoni, Tony Zahra qal li din l-imixja kellha effett negattiv fuq l-industrija tat-turiżmu agħar minn ta’ tsunami. Żied jgħid li kollegi Ewropej fil-qasam tal-ospitalità kienu impressjonati bil-mod ta’ kif Malta affaċċjat il-pandemija u kien hemm kunsens ġenerali li Malta għandha tittieħed bħala eżempju. Intant, aktar kmieni, id-Deputat Prim Ministru u Ministru għas-Saħħa, Chris Fearne kellu laqgħa mal-Kummisarju għas-Saħħa Ewropea, mal-ECDC, mal-EMA u l-Ministri għas-Saħħa Ewropej. Matul il-laqgħa, Dr Chris Fearne tkellem dwar li ċ-ċertifikat tal-vaċċin jiffaċilita l-ivvjaġġar u t-turiżmu fl-Unjoni Ewropea. F’laqgħa mal-Kummissarju għas-Saħħa Ewropea, mal-ECDC, mal-EMA u mal-Ministri għas-Saħħa Ewropej, tkellimt dwar Vaccine Certificate li jiffaċilita l-ivjaġġar u t-turiżmu fl-Unjoni Ewropea. pic.twitter.com/aklukfxEXn"
2021-01-14,Il-PN jitlob iktar trasparenza fit-tilqim għall-Covid-19,https://www.tvm.com.mt/mt/news/il-pn-jitlob-iktar-trasparenza-fit-tilqim-ghall-covid-19/,"Il-Partit Nazzjonalista qal fi stqarrija li l-Gvern għandu jkun iktar trasparenti dwar il-proċess tat-tilqim għall-Covid, kemm hu l-ammont ta’ tilqim li wasal Malta s’issa, kemm ingħata, lil min ingħata u fuq liema kriterju. Intqal ukoll li għandu jkun iċċarat min hu responsabbli mit-tilqim u jekk il-kordinazzjoni hux issir mill-isptar Mater Dei, id-Dipartiment tas-Saħħa jew il-Ministeru tas-Saħħa. Ara wkoll: Sat-Tnejn se jkunu waslu Malta mat-42,000 tilqima – Id-Deputat PM "
2021-01-14,"Sat-Tnejn se jkunu waslu Malta mat-42,000 tilqima – Id-Deputat PM",https://www.tvm.com.mt/mt/news/sat-tnejn-se-jkunu-waslu-malta-mat-42000-tilqima-id-deputat-pm/,"Sat-Tnejn li ġej se jkunu waslu Malta mat-42,000 tilqima. Dan intqal mid-Deputat Prim Ministru Chris Fearne f’intervista li se tixxandar fil-programm Xtra llejla.  Dr Fearne qal li l-anzjani fid-djar residenzjali se jitlaqqmu sal-aħħar ta’ Frar. Intant mil-lum bdew jitlaqqmu l-anzjani ta’ iktar minn 85 sena li jgħixu fil-komunità u li rċevew l-appuntament biex imorru jieħdu t-tilqima f’xi wieħed mill-10 ċentri tas-saħħa. Il-Ministru Fearne qal li dawn l-anzjani huwa ppjanat li jitlaqqmu sal-aħħar ta’ dan ix-xahar. S’issa waslu f’Malta 26,550 doża tat-tilqima kontra l-covid, b’konsenja oħra ta’ kważi 15-il elf mingħand PfizerBioNtech mistenijja tasal f’Malta nhar it-Tnejn li ġej. Il-Ministru Fearne qal li l-aħħar konsejna waslet it-Tnejn illi għadda u s’issa Malta rċievet biżżejjed dożi biex tlaqqam 13,275 ruħ. Żied li bil-konsejna li se tasal f’Malta erba t’ijiem oħra, b’kollox se jkunu waslu f’Malta 41 elf doża f’anqas minn erba’ ġimgħat. Waqt il-programm XTRA Dr Fearne ta rendikont ta’ meta huwa stmat li jitlesta t-tlaqqim tal-frontliners, il-persuni f’residenzi tal-anzjani u dawk ‘il fuq minn 85 sena. Il-Ministru Fearne spjega li dawk l-anzjani ta’ ‘l fuq minn 85 sena li ma jistgħux joħorġu minn darhom diġa bdew jiġu kkuntattjati mill-aġenti tas-saħħa pubblika sabiex tim apposta jmur jlaqqamhom f’darhom. Id-Deputat Prim Ministru u Ministru tas-Saħħa Fearne qal li b’hekk Malta se tibda tati mal-1,500 tilqima kuljum. Ara wkoll: Il-PN jitlob iktar trasparenza fit-tilqim għall-Covid-19 "
2021-01-14,Il-Papa Franġisku u l-Papa Emeritu Benedittu jitlaqqmu għall-Covid-19,https://www.tvm.com.mt/mt/news/il-papa-frangisku-u-l-papa-emeritu-benedittu-jitlaqqmu-ghall-covid-19/,"Il-kampanja tat-tilqim kontra l-Covid-19 fil-Vatikan bdiet ilbieraħ, u llum tlaqqmu l-Papa Franġisku u l-Papa Emeritu Benedittu Sittax. Matteo Bruni, id-direttur tas-Sala Stampa fil-Vatikan, ikkonferma li huma ħadu l-ewwel doża tat-tilqima. Il-Papa Franġisku kien ħabbar huwa stess li se jieħu t-tilqima f’intervista televiżiva nhar il-Ħadd li għadda. Il-Papa Franġisku sejjaħ it-tilqima kontra l-Covid-19 bħala pass etiku għaliex jekk persuna ma teħodiex tkun qed tilgħab ma’ ħajjitha u ħajjet ħaddieħor. Il-Papa Franġisku u l-Papa Emeritu Benedittu Sittax huma meqjusa bħala vulnerabbli minhabba l-età tagħhom. Il-Papa Frangisku għandu 84 sena filwaqt li l-Papa Emeritu għandu 93 sena."
2021-01-14,Mara tmut waqt li kienet pożittiva għall-Covid-19,https://www.tvm.com.mt/mt/news/mara-tmut-waqt-li-kienet-pozittiva-ghall-covid-19/,Il-Ministeru għas-Saħħa ħabbar li mara ta’ 65 sena mietet waqt li kienet pożittiva għall-Covid-19. Fi stqarrija ntqal li l-mara kienet ikkonfermata pożittiva għall-Covid-19 fid-29 ta’ Diċembru u mietet ilbieraħ fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-mara u appella biex il-pubbliku jibqa’ viġilanti u josserva l-miżuri kollha ta’ prevenzjoni. Saħaq fuq l-importanza li min għandu xi sintomi ma joħroġx u jċempel 111.
2021-01-14,"121 każ ġdid ta’ Covid-19 f’Malta, 127 oħra mfejqa",https://www.tvm.com.mt/mt/news/121-kaz-gdid-ta-covid-19-fmalta-127-ohra-mfejqa/,"Il-Ministeru għas-Saħħa ħabbar 121 każ ġdid ta’ Covid-19 f’Malta minn 3,512-il swab test li saru fl-aħħar 24 siegħa. L-awtoritajiet tas-saħħa ħabbru wkoll li 127 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 12,250 persuna. Minn Marzu ’l hawn f’Malta nstabu 15,079 persuni pożittivi għall-Covid-19, li minnhom hemm 2,594 każ attiv. Il-każijiet tal-lum għadhom qed jiġu investigati, waqt li minn tal-bieraħ jirriżulta li 42 huma membri tal-familja ta’ każi pożittivi, 11 ġew infettati minn fuq il-post tax-xogħol, 9 oħra kienu f’kuntatt dirett ma’ persuni bil-virus, waqt li 12 kienu f’attivitajiet soċajli ma’ persuni pożittivi. "
2021-01-14,Studju: L-immunità għal min jieħu l-Covid-19 tista’ sservi għal mill-inqas ħames xhur,https://www.tvm.com.mt/mt/news/studju-l-immunita-ghal-min-jiehu-l-covid-19-isservi-ghal-mill-inqas-hames-xhur/,"Studju li sar mill-awtoritajiet tas-saħħa pubblika fir-Renju Unit wera li min ikun ħa l-Covid-19 għandu madwar 83% inqas ċans li jerġa’ jimrad bil-virus, meta mqabbel ma’ xi ħadd li qatt ma ħadu. L-istudju indika li l-immunità għall-Covid-19 ta’ dawk li jkunu ħadu l-virus normalment isservi għal mill-inqas ħames xhur. Madankollu l-esperti wissew li min diġà ħa l-virus xorta waħda jista’ jerġa’ jieħdu u jxerrdu fil-komunità, u appellaw biex kulħadd jibqa’ d-dar, irrelevanti jekk kellux il-virus jew le. Qalu li huwa partikolarment ta’ tħassib il-fatt li persuni li ħadu l-virus it-tieni darba ma kellhomx sintomi, iżda xorta waħda kienu qed iġorru livelli għolja tal-virus b’riskju li jgħadduh lil ħaddieħor."
2021-01-13,"Ir-Renju Unit irreġistra 1,564 mewt ta’ persuni bil-Covid-19 – rekord ta’ mwiet f’ġurnata",https://www.tvm.com.mt/mt/news/ir-renju-unit-irregistra-1564-mewt-ta-persuni-bil-covid-19-rekord-ta-mwiet-fgurnata/,"Madwar id-dinja komplew il-kampanji ta’ tilqim u ta’ ttestjar tal-massa f’diversi pajjiżi madwar id-dinja. Intant, fir-Renju Unit llum beda jilqa’ l-pazjenti l-Isptar ta’ emerġenza Nightingale u ġie rreġistrat rekord ta’ mwiet mill-Covid-19. Ir-Renju Unit irreġistra 1,564 mewt ta’ persuni bil-Covid-19 – rekord ta’ mwiet f’ġurnata mill-bidu tal-pandemija ‘l hawn. Id-direttur mediku tas-Saħħa Pubblika Ingliża, Yvonne Doyle, qalet li l-imwiet fit-tieni mewġa huwa ogħla mill-imwiet fl-ewwel mewġa. B’kollox fir-Renju Unit mietu aktar minn 84,700 persuna waqt li kienu pożittivi bil-COVID-19. Intant għall-ewwel darba, beda jirċievi pazjenti morda bil-Covid, l-isptar Nightingale f’Londra, li nbena apposta għall-pandemija. Aktar minn tliet tmiljun persuna mardu bil-Covid fir-Renju Unit u b’aktar minn 30,000 pazjent fl-isptarijiet għall-kura, is-sistema tinsab taħt pressjoni kbira ħafna. Il-Ministru għas-Saħħa Ingliż Matt Hancock qal li l-Gvern qed jikkunsidra juża l-lukandi. “This would be for step-down patients who have been in hospital and no longer need full hospital treatment but aren’t quite ready to go home.” Fl-Ingilterra bdew il-provi kliniċi ta’ mediċina ġdida għat-trattament tal-Covid-19. Il-mediċina l-ġdida li qed tiġi ttestjata f’Hull Royal Infirmary, tinġibed man-nifs għal ġol-pulmun. Provi preliminari li saru f’Southampton jindikaw, li din il-mediċina l-ġdida tnaqqas is-severità tal-marda fil-pazjenti u għalhekk jonqos ir-riskju tal-mewt. Iċ-Ċina rreġistrat l-ogħla każi ġodda ta’ Covid-19 mit-30 ta’ Lulju ‘l hawn minkejja li hemm imposti lockdowns f’diversi bliet. L-awtoritajiet tas-saħħa rrapportaw 115-il każ ġdid f’ġurnata, l-maġġoranza qrib il-kapitali Beijing. 107 mill-każijiet ġodda kienu trażmessi fil-komunità. Il-Ġappun estenda l-istat ta’ emerġenza f’aktar distretti f’Tokyo sas-7 ta’ Frar, minħabba żieda fil-każi ġodda ta’ Covid-19. Il-Gvern Ġappuniż qed jipprova jwaqqaf it-trasmiżjoni fil-ħwienet tax-xorb u r-ristoranti filwaqt li qed iħeġġeġ lin-nies biex jibqgħu d-dar. Madwar id-dinja, baqgħu għaddejjin il-kampanji ta’ tilqim inkluż fil-Vatikan fejn hu rrapportat li l-Papa Franġisku ħa l-ewwel doża tat-tilqima. L-Indoneżja ukoll bdiet tlaqqam il-popolazzjoni kontra l-Covid-19 iżda l-pajjiż mhux se jlaqqam lill-anzjani fl-ewwel fażi. Wara l-ħaddiema fil-qasam tas-saħħa, l-Indoneżja se tlaqqam n-nies għandhom bejn 18 u 59 sena. L-argument wara din l-istrateġija hi li jagħmel aktar sens li l-ewwel jitlaqqmu n-nies li jaħdmu għax dan jagħti ċans aħjar biex il-pajjiż jilħaq herd immunity."
2021-01-13,Il-GWU bi proposta biex il-ħaddiema tal-banek jingħataw prijorità għat-tilqima kontra l-Covid-19,https://www.tvm.com.mt/mt/news/il-gwu-bi-proposta-biex-il-haddiema-tal-banek-jinghataw-prijorita-ghat-tilqima-kontra-l-covid-19/,Il-GWU ressqet proposta biex il-ħaddiema tal-banek jingħataw prijorità għat-tilqima tal-COVID-19. Fi stqarrija. il-GWU qalet li dawn il-ħaddiema jiltaqgħu man-nies kontinwament u li xogħolhom ipoġġihom f’periklu kemm għalihom u anke għall-familjari tagħhom li jistgħu anke jkunu vulnerabbli. Il-GWU qalet li ressqet proposta biex il-ħaddiema tal-banek għandhom jitqiesu bħala frontliners ukoll u għandhom jingħataw prijorità għall-vaċċin kontra l-Covid-19. Il-GWU qalet li tifhem perfettament li kulħadd jixtieq li jkun minn tal-ewwel biex jitlaqqam kontra l-Covid-19 però bħala Union tal-Ħaddiema huwa d-dmir tagħha li tara x’inhu l-aħjar għall-membri tagħha.
2021-01-13,189 każi ġodda ta’ Covid-19 f’Malta – imfejqa 107 oħra,https://www.tvm.com.mt/mt/news/189-kazi-godda-ta-covid-19-fmalta-imfejqa-107-ohra/,"Il-Ministeru għas-Saħħa qal li fl-aħħar 24 siegħa nstabu 189 każi ġodda ta’ Covid-19 f’Malta minn 3,405 swab test mentri 107 oħra fiequ mill-marda. Mill-każijiet tal-bieraħ, 45 huma membri tal-istess familja, 15 oħra laqqtu l-virus minn fuq il-post tax-xogħol mentri 6 oħra ġew infettati wara li kellhom kuntatt dirett ma’ persuni bil-Covid-19. 15 oħra jinsabu pożittivi għall-virus wara li kienu f’ġemgħat ta’ persuni fejn kien hemm persuna/i bil-virus. Il-każijiet tal-lum għadhom qed jiġu investigati. "
2021-01-12,L-AstraZeneca tapplika għall-approvazzjoni tal-Aġenzija Ewropea tal-Mediċini,https://www.tvm.com.mt/mt/news/l-astrazeneca-tapplika-ghall-approvazzjoni-tal-agenzija-ewropea-tal-medicini/,"L-Aġenzija Ewropea tal-Mediċini irċeviet l-applikazzjoni għall-approvazzjoni tat-tilqima kontra l-Covid-19, żviluppata mill-kumpanija AstraZeneca flimkien mal-Università ta’ Oxford. L-approvazzjoni tat-tilqima AstraZeneca-Oxford issa trid tiġi miflija mill-Aġenzija tal-Mediċini Ewropej, qabel ma’ din l-aġenzija tagħti l-approvazzjoni tagħha biex it-tilqima toħroġ fis-suq. Huwa maħsub li l-approvazzjoni għal din it-tilqima tingħata sad-29 ta’ dan ix-xahar u taħbat mal-laqgħa tal-kumitat xjentifiku tal-aġenzija li se tkun qed titlaqqa’ fl-aħħar tax-xahar. Jekk it-tilqima tal-AstraZeneca-Oxford tkun approvata tkun it-tielet waħda kontra l-Coronavirus li se titqassam fil-pajjiżi membri tal-Unjoni Ewropea."
2021-01-12,AĠĠORNAT: Il-Kunsill Lokali ċaħad qlajjiet li se jsir karnival fin-Nadur,https://www.tvm.com.mt/mt/news/l-ebda-attivitajiet-tal-karnival-fin-nadur-din-is-sena/,"Il-Kunsill Lokali tan-Nadur ikkonferma b’mod uffiċjali li mhux se jorganizza attivitajiet tal-Karnival, u lanqas se jagħti permess li xi entità biex torganizza dawn l-attivitajiet. Fi stqarrija l-Kunsill Lokali ċaħad dawk li ddeskriva bħala qlajjiet, li se jkun hemm xi tip ta’ karnival fin-Nadur din is-sena. Il-Kunsill qal li jemmen li dan mhux il-mument li fih isiru attivitajiet li jinvolvu massa ta’ nies. Peress li l-Karnival fin-Nadur huwa wkoll spontanju, il-Kunsill Lokali saħaq li ħadd ma għandu juża din bħala skuża biex jiltaqa’ jew ilaqqa’ gruppi ta’ nies fin-Nadur. Saħaq li huwa kommess li jekk ikun bżonn jirrapporta lill-forzi tal-ordni biex ma tinkiser l-ebda liġi jew direttiva tal-awtoritajiet tas-saħħa. Intant, id-direttur artistiku tal-Karnival ta’ Malta, Jason Busuttil, ikkonferma ma’ TVM li l-Karnival ta’ Malta se jieħu forma differenti minn tas-soltu minħabba ċ-ċirkostanzi preżenti. Huwa ċaħad rapporti li l-karnival se jsir fil-forma normali tiegħu. Ma’ TVM is-Sur Busuttil qal li l-Karnival se jsir f’forma differenti fil-ġranet tiegħu, li se jkunu bejn it-12 u s-16 ta’ Frar. Is-Sur Busuttil qal li l-karnival se jkun anke fuq TVM permezz ta’ tliet produzzjonijiet addattati għat-televiżjoni, fosthom il-Qarċilla, li mit-triq se timxi għal fuq it-televiżjoni. Huwa qal ukoll li se jittellgħu stallazzjonijiet madwar Malta bħala parti mill-attivitajiet tal-Karnival, mill-kollaborazzjoni ta’ eks studenti universitarji li studjaw l-arti."
2021-01-12,Raġel imut waqt li kien pożittiv għall-Covid-19,https://www.tvm.com.mt/mt/news/ragel-imut-waqt-li-kien-pozittiv-ghall-covid-19-2/,Il-Ministeru għas-Saħħa ħabbar li raġel ta’ 85 sena miet waqt li kien pożittiv għall-Covid-19. Huwa kien ikkonfermat pożittiv għall-Covid-19 fis-27 ta’ Diċembru u miet ilbieraħ fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjan u appella biex il-pubbliku jibqa’ viġilanti u josserva l-miżuri kollha ta’ prevenzjoni. Il-Ministeru saħaq fuq l-mportanza li min għandu xi sintomi ma joħroġx u jċempel 111.
2021-01-12,"240 każ ġdid ta’ Covid-19 f’Malta, 80 oħra mfejqa",https://www.tvm.com.mt/mt/news/240-kaz-gdid-ta-covid-19-fmalta-80-ohra-mfejqa/,"Il-Ministeru għas-Saħħa ħabbar 240 każ ġdid ta’ Covid-19 f’Malta minn 3,354 swab test li saru fl-aħħar 24 siegħa. L-awtoritajiet tas-saħħa ħabbru wkoll li 80 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 12,016 persuna. Minn Marzu ’l hawn f’Malta nstabu 14,769 persuni pożittivi għall-Covid-19, li minnhom hemm 2,519 każ attiv. Il-każijiet tal-lum għadhom qed jiġu investigati, waqt li minn tal-bieraħ jirriżulta li 42 huma membri tal-familja ta’ każi pożittivi, 11 ġew infettati minn fuq il-post tax-xogħol, 6 oħra kienu f’kuntatt dirett ma’ persuni bil-virus, waqt li 11 kienu f’attivitajiet soċajli ma’ persuni pożittivi. "
2021-01-12,Rappreżentanti tan-negozji jaqblu li l-vawċers jinħarġu iktar tard,https://www.tvm.com.mt/mt/news/l-assocjazzjoni-ghall-istabbilimenti-tal-catering-taqbel-li-l-vawcers-jinhargu-iktar-tard/,"Assoċjazzjonijiet li jirrappreżentaw in-negozju laqgħu d-deċiżjoni mħabbra mill-Gvern ilbieraħ, li l-vawċers jingħataw wara konsultazzjoni mal-partijiet interessati u meta jkunu fetħu l-barijiet u l-każini. Fi stqarrija l-Assoċjazzjoni għall-Istabbilimenti tal-Catering (ACE) qalet li fid-dawl taż-żieda fil-każi ta’ Covid-19, id-deċiżjoni tal-Gvern li jipposponi l-ħruġ tal-vawċers hija waħda għaqlija. Żiedet li l-iskop għandu jkun li jkunu protetti l-klijenti u li jkunu evitati iktar żidiet fil-każi ta’ Covid-19, u hekk ikun żgurat li ma jittiħdux miżuri oħra ta’ mitigazzjoni. L-assoċjazzjoni ħeġġet lill-membri tagħha biex ikomplu josservaw il-protokolli mitluba għall-ġid komuni. Fi stqarrija separata, id-deċiżjoni ntlaqgħet ukoll mill-Kamra ta-Kummerċ, l-Intrapriża u l-Industrija. Il-Kamra tenniet il-pożizzjoni li kull deċiżjoni li tittieħed mill-Gvern għandha tkun fl-interess tas-saħħa pubblika, u stqarret li minkejja li ħafna operaturi qed jistennew il-vawċers bil-ħerqa biex jieħdu spinta, is-sigurtà pubblika għandha tingħata preċedenza. Ara wkoll: Il-vawċers se joħorġu wara konsultazzjoni u mhux qabel ma jiftħu l-barijiet u l-każini "
2021-01-11,Covid-19: Żewġ Maltin li jgħixu f’Londra jitkellmu dwar kif ħajjithom inqelbet ta’ taħt fuq,https://www.tvm.com.mt/mt/news/covid-19-zewg-maltin-li-jghixu-londra-jitkellmu-dwar-kif-hajjithom-inqelbet-ta-taht-fuq/,"Waqt li Londra qed tgħix waħda mill-agħar sigħat tagħha minħabba l-pandemija, żewġ Maltin li jgħixu fil-kapitali Ingliża, żagħżugħ u anzjan, tkellmu ma’ Television Malta dwar dak li qed iħabbtu wiċċhom miegħu. Irrimarkaw is-sagrifiċċji li qed jagħmlu f’dan il-perjodu, bogħod mill-familja u magħluqin f’darhom biex jevitaw li jimirdu bil-Covid. Teddy Cassar u martu Theresa ilhom 40 sena jgħixu fiċ-ċentru ta’ Londra. Il-Malti ta’ 76 sena li kien jaħdem mar-Royal Navy stqarr li bis-sitwazzjoni diffiċli li tinsab fiha l-kapitali Ingliża riżultat tal-COVID, ilu 5 xhur ma jara lil ibnu u l-familja tiegħu li joqgħodu 20 minuta ‘l bogħod bil-karozza. ”Għandi n-neputija tgħidx kemm ili ma naraha. Kibret, għandha kważi 12-il sena ħlief fuq it-telephone ma nkellimhiex.” Is-Sur Cassar qal li mhumiex joħorġu, lanqas biex jixtru l-bżonnijiet ta’ kuljum billi it-tifel qed jordnalhom u jibgħatilhom ix-xirja wara l-bieb tad-dar. Semma kif kuljum qed isegwi l-quddies online minn fuq TVM, minħabba li l-knejjes huma kollha magħluqin. ”Noħroġ eżempju nduru lejn St Paul’s dejjem fejn ma jkunx hemm nies forsi nagħmlu kwarta u nofs siegħa minħabba ċ-ċikrolazzjoni – ma tridx toqgħod bilqiegħeda l-ħin kollu għax timrad.” Is-Sur Cassar, li għadu qed jistenna biex jieħu t-tilqima, qal li jaf b’erba’ Maltin li kienu jgħixu Londra li mietu bil-COVID fl-aħħar xhur. Anke ż-żagħżugħ Yandrick Agius li qed jistudja f’Londra rrakkonta ma’ TVM kemm qed jgħix sitwazzjoni diffiċli għax minkejja li fi tmiem il-ġimgħa s-Sindku ta’ Londra Sadiq Khan qal li wieħed minn kull tletin persuna fil-kapitali Ingliża għandhom il-virus, it-toroq baqgħu mimlija attività. L-istudent Malti qal li filwaqt li għadu jaraha stramba kif b’differenza minn Malta, l-ilbies tal-maskra mhux obbligatorju fir-Renju Unit waqt li wieħed ikun miexi fit-triq, il-ħruġ hu ristrett. ”Skont linji gwida tal-Gvern irrakkomandat li tibqa’ fil-lokalità tiegħek, l-aktar tagħmel eżerċizzju darba f’ġurnata u tistà tara persuna waħda minn household oħra u tiltaqgħu barra.” Is-Sur Agius qal li fil-lockdown ta’ Novembru għażel li jibqa’ Malta, billi l-lezzjonijiet kienu online. Qal li dan kien diffiċli u minkejja r-restrizzjonijiet għażel li jsegwi kollox mill-kamra tiegħu f’Londra. ”Jista’ jkun li s-sena tiġi on pause u bi ħsiebhom idawru l-ġimgħat differenti bil-holidays biex nieħdu l-ħin li tlifna fil-holidays u hemm ċans nibqgħu għaddejjin fis-sajf.” It-tama taż-żewġ Maltin hi li kollox jerġa’ lura għan-normal fil-qrib."
2021-01-11,Esperti tas-saħħa Maltin u barranin iwieġbu mistoqsijiet dwar is-sitwazzjoni tal-Covid,https://www.tvm.com.mt/mt/news/tobba-spizjara-u-dentisti-jwiegbu-d-domandi-tal-pubbliku-malti-dwar-il-covid-19/,"L-irwol tal-professjonisti mediċi fit-teħid tat-tilqima tal-COVID-19, speċjalment fl-għoti ta’ pariri u t-tweġiba għal domandi tal-pubbliku, ġie enfasizzat f’simpożju virtwali li laqqa’ aktar minn 800 professjonist bejn tobba, spiżjara u dentisti Maltin. Huma semgħu minn fomm esperti lokali u barranin dwar diversi aspetti tal-virus u l-iżvilupp tat-tilqima, b’ċans ukoll għal domandi li ġew imwieġba dak il-ħin stess. Hija realtà oħra tal-pandemija li konferenza ta’ dan il-kobor issir online b’mod li wara ġurnata xogħol laqqgħet flimkien għal madwar erba’ sigħat lil mijiet ta’ professjonisti mediċi ma’ oħrajn li jinsabu fuq quddiem nett fil-ħidma relatata mal-pandemija: minn professjonisti fis-servizz tas-saħħa u r-regolatur lokali għal espert ma’ Pfizer u speċjalista Malti b’sehem fl-operazzjoni Warp Speed tal-gvern Amerikan. Organizzat min-network The Synapse bħala parti minn programm regolari ta’ edukazzjoni kontinwa għall-professjonisti tas-saħħa, fi kliem it-tabib Wilfred Galea, is-simpożju fittex li jwieġeb dak li l-professjonisti jridu jkunu jafu dwar it-tilqima tal-COVID-19. Il-Kap tat-Taqsima tal-Mard Infettiv fl-Isptar Mater Dei, Charles Mallia Azzopardi, qal li hu minnu li t-tilqima ġiet żviluppata fi ftit xhur meta mqabbla mal-għaxra/ħmistax-il sena li s-soltu jittieħdu iżda spjega li x-xjentisti ma bdewx minn xejn. Qal li l-qafas diġà kien hemm billi saru studji u attentati biex jiġu żviluppati tilqim għal viruses simili li iżda ma ntużawx. Qabbel is-sitwazzjoni ma’ chassis lest f’fabbrika tal-karozzi jistenna l-mudell li fuqu jridu jinbnew il-karozzi. Hu kkonkluda li l-proċess vera kien imqassar iżda saru l-istudji kollha u ma kienx hemm kompromess fuq l-effettività u s-sigurtà tat-tilqima. Dr Mallia Azzopardi fakkar lill-professjonisti mediċi li b’kuntrast mal-mediċini li jingħataw lil nies morda, tilqima tiġi żviluppata biex tingħata lil nies b’saħħithom u għalhekk l-importanza li tingħata lis-sigurtà u li ma jkunx hemm riskji sinifikanti. It-tabib żagħżugħ Malti Keith Sacco li hu immunologu li jaħdem fl-Istitut Nazzjonali tas-Saħħa f’Washington assigura li t-tilqim approvat hu effettiv u li allerġiji għalih huma rari ħafna. Għaldaqstant huma vera ftit il-persuni li mhux rakkomandat li jieħdu t-tilqima. Dr Sacco tkellem dwar il-prattika li bħala prekawzjoni, kull persuna li tieħu t-tilqima tal-COVID ma titlaqx mill-ewwel iżda tibqa’ fil-post għal 15-il minuta. Dan jiġri għax il-maġġoranza tal-allerġiji jippreżentaw ruħhom fl-ewwel kwarta mindu tingħata. Is-Supretendent tas-Saħħa Pubblika, Charmaine Gauci, qalet li t-tobba u l-professjonisti mediċi li jgawdu ħafna fiduċja fil-komunità għandhom rwol importanti ħafna fil-kampanja għat-teħid tat-tilqima, b’mod speċjali fl-għoti ta’ pariri u informazzjoni lill-pubbliku. Ma qablitx ma’ min jirraġuna li jistenna ħa jara x’jiġri lil ħaddieħor qabel jieħu t-tilqima għax qalet li dan jista’ jwassal biex jiġu infettati aktar nies bil-konsegwenzi kollha li dan jista’ jħalli. Għal mistoqsija x’inhu l-aħjar bejn li wieħed jieħu immunità naturali billi jimrad bil-Covid jew jieħu l-immunità billi jitlaqqam, il-Professur Gauci qalet li t-tilqima hi għażla aktar sigura. Għalkemm s’issa għadu mhux magħruf kemm ittul l-immunità kemm f’min marad u kemm f’min ħa l-vaċċin, il-Professur Gauci qalet li nafu fiċ-ċert hu li l-virus ikkawża mard serju u mwiet f’ħafna nies, b’ċans ukoll li wieħed jgħaddi l-Covid-19 lil għeżież tiegħu."
2021-01-11,It-tilqima tal-Moderna tista’ tinħażen f’temperatura li tixbaħ il-friża tad-djar,https://www.tvm.com.mt/mt/news/it-tilqima-tal-moderna-tista-tinhazen-ftemperatura-li-tixbah-il-friza-tad-djar/,"Inqas minn ġimgħa mindu ġiet approvata mill-Aġenzija Ewropea tal-Mediċina, waslet Malta f’nofsillejl l-ewwel kunsinna tat-tilqima tal-kumpanija Amerikana Moderna. F’kummenti lil Television Malta, il-virologu Chris Barbara qal li l-effettività tat-tilqima tal-Moderna hi l-istess bħal tal-Pfizer, iżda tista’ tinħażen f’temperatura li tixbah friża li nsibu fid-djar. Ftit wara nofsillejl waslet f’Malta l-ewwel kunsinna tat-tilqima tal-kumpanija Amerikana Moderna wara li l-ġimgħa l-oħra ġiet approvata mill-Aġenzija Ewropea tal-Mediċini. It-tilqima waslet b’titjira tal-Air Malta minn Brussell. L-Air Malta qalet li aktar kunsinni bit-tilqima tal-Moderna mistennija jaslu fil-ġimgħat li ġejjin. Ma’ Television Malta, il-Virologu Chris Barbara qal li t-tilqima tal-Moderna, bħal tal-Pfizer, se tingħata f’żewġ dożi. Dr Barbara spjega iżda li t-tieni doża tat-tilqima tal-Moderna se tingħata wara 4 ġimgħat u mhux wara 3 ġimgħat, kif qed tingħata tal-Pfizer. Spjega li l-mekkaniżmu tat-tilqima tal-Moderna u tal-Pfizer jaħdmu bl-istess mod. Il-mekkaniżmu ta’ kif taħdem hi identika jiġifieri dak il-messaġġier – Messenger RNA – li se tidħol fiċ-ċellola u se ġġiegħel iċ-ċelloli tagħna dik ix-xewka, dik l-ispike, biex aħna niffurmaw l-antibodies biex jipproteġuna jiġifieri meta aħna xi darba niltaqgħu mal-virus, l-antibodies tagħna stess jiġġieldu kontra l-virus u jipproteġuna u ma taqbadniex l-infezzjoni. It-tilqima tal-Moderna għandha effettività ta’ 94% kontra l-virus u ġiet żviluppata f’inqas minn sena mindu faqqgħet il-pandemija. Dr Barbara qal li t-tilqima tal-Moderna tista’ tinħażen b’mod iktar faċli minn dik tal-Pfizer. ”Qisek għandek friża tad-dar jiġifieri 20 grad taħt iż-żero li tagħmlilna l-faċilitajiet iktar sempliċi.” It-tilqima tal-Moderna se titqassam fil-pajjiżi kollha tal-Unjoni Ewropea. Fi stqarrija, Moderna qalet li din hi l-ewwel darba li qed tissupplixxi mediċina lill-Ewropa. Il-kumpanija qalet li din is-sena se jitqassmu 160 miljun doża madwar l-Unjoni Ewropea li minnhom skont id-Deputat Prim Ministru, Chris Fearne, Malta għandha ordnati madwar 100,000 doża. Bħalissa qed jitlaqqmu l-ħaddiema tas-saħħa fl-isptarijiet, l-anzjani li jgħixu fid-djar residenzjali u l-ħaddiema li jaħdmu f’dawn id-djar. Anzjani li għandhom iktar minn 85 sena u jgħixu fi djarhom bdew jirċievu ittra b’appuntament biex jieħdu t-tilqima tal-Covid-19."
2021-01-11,Tifla tpinġi l-friefet biex tferraħ l-anzjani,https://www.tvm.com.mt/mt/news/tiifla-tpingi-l-friefet-biex-tferrah-l-anzjani/,Hekk kif bħalissa l-COVID-19 firditna mill-għeżież tagħna kulħadd qed iħoss in-nuqqas tagħhom. L-aktar li qed iħossu n-nuqqas tal-qraba huma l-anzjani li kellhom jinqatgħu mill-għeżież tagħhom sabiex jipproteġu lilhom infushom. Tifla għamlet għadd ta’ friefet li qassmithom l-anzjani fis-Simblija Care Home sabiex tferraħhom. Dan il-ġest ħelu nissel tbissima fuq fomm l-anzjani.
2021-01-11,133 każ ġdid ta’ Covid-19 f’Malta – 95 oħra mfejqa,https://www.tvm.com.mt/mt/news/133-kaz-gdid-ta-covid-19-fmalta-95-ohra-mfejqa/,"Il-Ministeru għas-Saħħa kkonferma li fl-aħħar 24 siegħa, instabu 133 każ ġdid ta’ Covid-19 f’Malta minn 3,355 swab test mentri 95 oħra fiequ mill-virus. Il-każijiet tal-lum għadhom qed jiġu investigati iżda minn tal-bieraħ, 46 huma membri tal-istess familja, 19 ħadu l-virus minn fuq il-post tax-xogħol, 8 każijiet oħra laqqtu l-virus wara kuntatt dirett ma’ persuni bil-Covid-19. 13-il persuna oħra ħadu l-virus minn ġemgħat ta’ persuni.   "
2021-01-11,ISMA’: X’qal Dr Marmarà dwar l-iskejjel u l-imxija tal-Covid-19?,https://www.tvm.com.mt/mt/news/isma-xqal-l-istatistiku-marmara-dwar-l-iskejjel-u-l-imxija-tal-covid-19/,L-istatistiku Dr Vincent Marmarà qal li l-R Factor qiegħed qrib il-1.5 hekk kif żdiedu sew il-każijiet dan b’rabta mal- attivitajiet soċjali marbuta mal-festi tal-Milied. Dan Dr Marmarà qalu waqt il-programm TVAM fejn spjega li meta nfetħu l-iskejjel ma kienx hemm żieda allarmanti ta’ każijiet ġodda tal-Covid dan l-għaliex l-iskejjel kienu organizzati biżżejjed u żammew mal-miżuri ta’ mitigazzjoni. Isma’ l-intervista kollha hawn:
2021-01-11,Il-familji u tfal Maltin għandhom reżilejnza kbira u jista’ jiġi rkuprat dak li ntilef – il-Prof. Borg,https://www.tvm.com.mt/mt/news/il-familji-u-tfal-maltin-ghandhom-rezilejnza-kbira-u-jista-jigi-rkuprat-dak-li-ntilef-il-prof-borg/,"Il-Professur Carmel Borg waqt il-programm TVAM enfasizza l-importanza tal-edukazzjoni għat-tfal u żgħażagħ u l-fatt li jitilfu skola se tagħmillhom ħsara kbira. Mistoqsi jekk hemmx lok ta’ rkupru għal dak li tilfu l-istudenti Maltin u jiġu ttimbrtati bħala l-ġenerazzjoni li ntilfet fil-pandemija, il-Prof. Borg qal li l-familji Maltin għandhom reżiljenza kbira u jista’ jiġi rkuprat dak li ntilef. Qal li l-livell ta’ stress u ansjetà qiegħda hemm u s-sitwazzjoni ta’ emerġenza tal-pandemija ħarbtet il-ħajja tal-istudent u l-ġenitur kif ukoll tal-edukatur. Il-Covid-19 ħalla impatt doppju, li qal żammet lill-istudenti ‘l bogħod minn dak li kienu mdorrijin jagħmlu qabel u ħalliet impatt ukoll emozzjonali. Semma li l-aktar li ntlaqtu huma tfal żvantaġġjati hekk kif il-mixja akkademika nbidlet mil-lejl għan-nhar. Isma’ l-intervista kollha hawn tal-Professur Carmel Borg;"
2021-01-11,Jinstab varjant ieħor tal-Covid-19 fil-Ġappun,https://www.tvm.com.mt/mt/news/jinstab-varjant-iehor-tal-covid-19-fil-gappun/,"L-awtoritajiet Ġappuniżi kkonfermaw li sabu varjant ieħor tal-Covid-19 f’4 turisti li vvjaġġaw mill-Brażil. Il-Kap tal-Istitut Nazzjonali tal-Mard Infettiv, Takaji Wakita qal li qed isir studju intensiv biex jiġi ddeterminat jekk il-vaċċin hux effikaċi kontra dan il-varjant il-ġdid. L-4 turisti li nstabu bil-varjant malli waslu fl-ajruport huma raġel ta’ 40 sena li kien qed jaqta’ nifsu, mara ta’ 30 sena b’uġigħ ta’ ras u uġigħ fil-griżmejn, ġuvnott bid-deni u tfajla li ma kellha l-ebda sintomi. L-awtoritajiet iddikjaraw stat t’emerġenza f’Tokyo u ż-żoni tad-dintorn wara li bdew jiżdiedu l-każijiet. Il-Brażil min-naħa l-oħra qed jesperjenza t-tieni mewġa tal-Covid-19 b’medja ta’ 50,000 każi ġodda kuljum, bil-varjant tar-Renju Unit ukoll spiċċa feġġ fil-pajjiż.  "
2021-01-11,Bosta jikkundannaw it-tneħħija tal-konsulent tas-Saħħa Pubblika – il-Ministeru għas-Saħħa jwieġeb,https://www.tvm.com.mt/mt/news/il-mam-se-tlaqqa-l-kunsill-biex-tevalwa-s-sitwazzjoni-dwar-il-pandemija-u-tiddeciedi-xpassi-se-tiehu/,"L-Assoċjazzjoni Medika Maltija, il-MAM, ikkundannat it-tneħħija tal-konsulent tas-saħħa pubblika Kenneth Grech mir-responsabiltà għall-kordinazzjoni tar-rispons tas-saħħa pubblika għall-Covid-19. Il-MAM qalet li dan ġara wara li Dr Grech irrakkomanda kawtela fuq il-konsegwenza tal-ftuħ tal-iskejjel. Din l-aħbar wasslet għal diversi reazzjonijiet li urew solidarjetà ma’ Dr Grech. Kelliema għall-Ministeru tas-Saħħa qalet lil TVM li t-tneħħija ta’ Dr Grech mill-Covid Team m’għandhiex x’taqsam mal-kwistjoni tal-MUT li ssolviet il-ġimgħa li għaddiet. L-Assoċjazzjoni Medika Maltija, il-MAM, ikkundannat it-tneħħija ta’ Dr Kenneth Grech minn koordinatur tat-team tal-Covid-19 f’Malta u qalet li llejla se tlaqqa’ lill-Kunsill biex jevalwa s-sitwazzjoni u jiddeċiedi dwar ir-reazzjoni tiegħu għal dak li sejħet bħala episodju ta’ intimidazzjoni. Il-MAM fi stqarrija esprimiet id-diżappunt għal dawk li sejħet bħala żbalji ta’ deċiżjonijiet li jieħdu l-politiċi għax skontha huma bbżati fuq il-popoliżmu iktar milli fuq il-pariri tal-esperti mediċi. Qalet li dawn id-deċiżjonijiet wasslu għas-sitwazzjoni attwali tal-Covid f’Malta. Fost ir-reazzjonijiet għal dan l-iżvilupp: iż-żewġ unions tal-għalliema – il-Union tal-Għalliema, l-MUT, u l-Union tal-Edukaturi Professjonisti, il-UPE, kif ukoll is-Segretarjat għall-Edukazzjoni Kattolika, l-Assoċjazzjoni tal-Iskejjel tal-Knisja, l-assoċjazzjoni tal-iskejjel indipendenti, l-Assoċjazzjoni tal-Professjonisti tas-Saħħa Pubblika u l-għaqda Repubblika li esprimew is-solidarjetà tagħhom ma’ Dr Grech. Il-Partit Nazzjonalista, fi stqarrija, qal li din hija konferma tal-arroganza tal-Prim Ministru. Il-Kap tal-Oppożizzjoni Bernard Grech qal li din id-deċiżjoni turi li l-Prim Ministru qed jiddeċiedi mingħajr ma jqis x’inhuma l-effetti tad-deċiżjonijiet tiegħu, f’dan il-każ fuq is-saħħa pubblika. Intant, kelliema fil-Ministeru għas-Saħħa qalet lil TVM li mhux minnu li Dr Kenneth Grech tneħħa mill-kariga li kien jokkupa minħabba li kellu x’jaqsam mas-sitwazzjoni tal-MUT li ġiet riżolta l-ġimgħa li għaddiet. Spjegat li tim ta’ esperti tas-saħħa pubblika, fosthom Dr Kenneth Grech, kienu qed jaħdmu fuq strateġija ta’ kif jistgħu jintużaw il-fondi Ewropej għas-settur tas-saħħa f’Malta, iżda fl-aħħar xhur kienu qed jiffukaw fuq il-pandemija. Qalet li issa dawn l-esperti reġgħu ssejħu lura fir-rwoli oriġinali tagħhom biex pajjiżna ma jirriskjax li jitlef miljuni ta’ fondi Ewropej għall-futur tas-settur tas-saħħa u l-irkupru tal-pajjiż mill-Coronavirus."
2021-01-11,Jasal f’Malta l-vaċċin ta’ Moderna,https://www.tvm.com.mt/mt/news/jasal-fmalta-l-vaccin-ta-moderna/,"Għall-ħabta ta’ nofsilejl waslet f’Malta l-ewwel kunsinja tal-vaċċin ta’ Moderna biex Malta sar l-ewwel pajjiż fl-Ewropa li rċieva din it-tilqima wara li ngħatat il-barka mill-Aġenzija tal-Mediċini l-ġimgħa l-oħra. Dawn l-ewwel dożi waslu fuq titjira tal-Airmalta, KM423, minn Brussell. F’kitba fuq Twitter il-Prim Ministru Robert Abela qal li bil-wasla tal-vaċċin ta’ Moderna pajjiżna se jkompli jkun min ta quddiem fit-tiġrija biex ilaqqam il-poplu kollu waqt li saħaq li s-saħħa tal-poplu kienet u tibqa prijorità. Aktar kmieni d-Deputat Prim Ministru u Ministru tas-Saħħa Chris Fearne ħabbar li t-tilqima Moderna tinsab fi triqitha lejn pajjiżna u xerred ritratt fuq Twitter tat-tilqima titgħabba fuq ajruplan tal-Airmalta. Huwa rrigrazzja l-linja nazzjonali tal-ajru għal-ħidma tagħha f’din l-operazzjoni. Intant fuq Twitter, il-Kap Eżekuttiv taċ-Central Procurement and Supplies Unit, Karl Farrugia tella’ ritratti li juru l-mod ta’ kif qed tinħażen it-tilqima tal-Moderna, li għadha kemm waslet.    "
2021-01-10,"Ir-Renju Unit: Mat-80,000 mietu f’erba’ ġimgħat minn meta rriżultaw pożittivi għall-Covid",https://www.tvm.com.mt/mt/news/ir-renju-unit-mat-80000-mietu-ferba-gimghat-minn-meta-rrizultaw-pozittivi-ghall-covid/,"Fir-Renju Unit, madwar 2 miljun persuna ngħataw it-tilqima kontra l-coronavirus. L-għan tar-Renju Unit hu li jlaqqam madwar 14-il miljun persuna sa nofs ix-xahar li ġej. Dawn jinkludu anzjani ta’ l fuq minn 70 sena, il-vulnerabbli u l-frontliners fil-qasam tas-saħħa. Iżjed minn 80,000 persuna fir-Renju Unit mietu fi żmien 28 ġurnata minn mindu rċevew riżultat pożittiv tal-Covid-19. Iżjed minn 3 miljun persuna rriżultat pożittiva għall-virus fir-Renju Unit. Mistoqsi jekk il-Gvern huwiex se jsaħħaħ ir-restrizzjonijiet u l-miżuri, Matt Hancock qal li waqt li ma jridx jispekula, il-messaġġ sempliċi hu li n-nies għandhom joqgħodu d-dar u jsegwu r-regoli."
2021-01-10,Greens Supermarket jiċħad allegazzjonijiet ta’ każi ta’ Covid-19 f’Għawdex,https://www.tvm.com.mt/mt/news/greens-supermarket-jichad-allegazzjonijiet-ta-kazi-ta-covid-19-fghawdex/,Greens Supermarket Limited ċaħad dawk li ddeskriva bħala allegazzjonijiet foloz dwar numru ta’ każi pozittivi ta’ Covid-19 fl-istabbilment ta’ Għawdex. Fi stqarrija ntqal li l-management bi ħsiebu jieħu l-passi neċessarji kontra min qiegħed jiċċirkola dawn l-aħbarijiet foloz. Greens Supermarket Limited qal li ser ikompli jżomm l-ogħla kriterji u miżuri matul il-pandemija biex jassigura l-protezzjoni tal-impjegati tiegħu u tal-klijenti mill-Covid-19.
2021-01-10,"184 każ ġdid ta’ Covid-19 f’Malta, 82 oħra mfejqa",https://www.tvm.com.mt/mt/news/184-kaz-gdid-ta-covid-19-fmalta-82-ohra-mfejqa/,"Il-Ministeru għas-Saħħa ħabbar 184 każ ġdid ta’ Covid-19 f’Malta minn 3,298 swab test li saru fl-aħħar 24 siegħa. L-awtoritajiet tas-saħħa ħabbru wkoll li 82 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,841 persuna. Minn Marzu ’l hawn f’Malta nstabu 14,396 persuni pożittivi għall-Covid-19, li minnhom hemm 2,322 każ attiv. Il-każijiet tal-lum għadhom qed jiġu investigati, waqt li minn tal-bieraħ jirriżulta li 49 huma membri tal-istess familja, 20 oħra ġew infettati minn fuq il-post tax-xogħol, 18 oħra kienu f’kuntatt dirett ma’ persuni bil-virus, waqt li 15 kienu f’attivitajiet soċajli ma’ persuni pożittivi. "
2021-01-10,It-tilqima Moderna fi triqitha lejn Malta,https://www.tvm.com.mt/mt/news/illejla-malta-se-jkun-l-ewwel-pajjiz-fl-ewropa-li-tircievi-t-tilqima-tal-moderna/,"Ftit tal-ħin ilu fuq Twitter, id-deputat Prim Ministru u Ministru għas-saħħa Chris Fearne ħabbar li t-tilqima Moderna tinsab fi triqitha lejn pajjiżna u xandar ukoll ritratt tal-konsenja titgħabba fuq ajruplan tal-Airmalta.  TVM huwa nfurmat li t-tilqima se tasal f’pajjiżna għall-ħabta ta’ nofsillejl.  Fuq Twitter ukoll, il-Prim Ministru Robert Abela qal li bit-tilqima Moderna f’pajjiżna, Malta se tkompli tkun fuq quddiem biex il-poplu jingħata din it-tilqima, hekk kif għal dan il-Gvern is-saħħa tibqa’ l-ogħla priorita’. Wara li ħmistax ilu f’Malta waslet it-tilqima tal-Pfizer, illejla Malta se tiriċievi wkoll it-tilqima tal-Moderna. B’hekk Malta se tkun l-ewwel pajjiż fl-Ewropa li jirċievi din it-tilqma. Dan ħabbru dalgħodu d-Deputat Prim Ministru u Ministru għas-Saħħa Chris Fearne, li fisser kif madwar id-dinja 85% tal-pajjiżi m’għandhomx vaċċin, waqt li 4 minn kull 5 għadhom ma bdewx ilaqqmu lill-poplu tagħhom. Qal li Malta hija fost il-15% li għandu l-vaċċin u beda jlaqqam il-poplu, u bit-tilqim tal-Pfizer u l-Moderna biss sa Settembru se jkunu tlaqqmu żewġ terzi tal-poplu, li jfisser li tkun intlaħqet l-immunità fil-komunità. Meta kien qed jitkellem waqt attività politika, Dr Fearne żvela kif l-awtoritajiet ta’ pajjiżi oħra talbu l-għajnuna tal-Gvern Malti biex ikunu jistgħu jixtru t-tilqima, għaliex ma rnexxielhomx jaslu mal-kumpaniji tal-farmaċewtika. Żied li mill-bidu nett tal-pandemija l-Gvern kellu t-tir li joffri l-kura lil kull min għandu bżonnha, għall-kuntrarju ta’ dak li ġara f’pajjiżi oħra, fejn l-isptarijiet ma setgħux ilaħħqu mal-pazjenti tal-Covid-19."
2021-01-10,Raġel imut waqt li kien pożittiv għall-Covid-19,https://www.tvm.com.mt/mt/news/ragel-imut-waqt-li-kien-pozittiv-ghall-covid-19/,"Il-Ministeru għas-Saħħa ħabbar li raġel ta’ 91 sena miet waqt li kien pożittiv għall-Covid-19. Fi stqarrija ntqal li l-anzjan kien ikkonfermat pożittiv għall-Covid-19 fit-28 ta’ Diċembru u miet ilbieraħ fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjan, u appella biex il-pubbliku jibqa’ viġilanti u josserva l-miżuri kollha ta’ prevenzjoni. Appella biex min għandu xi sintomi ma joħroġx u jċempel 111."
2021-01-09,"‘Irid ikollna responsabbiltà għal ħaddieħor, lilek tista’ tiġik ħafifa imma lil ħaddieħor tista’ toqtlu’ – tabiba Maltija fir-Renju Unit",https://www.tvm.com.mt/mt/news/irid-ikollna-responsabilta-ghal-haddiehor-lilek-tista-tigik-hafifa-imma-lil-haddiehor-tista-toqtlu-tabiba-maltija-fir-renju-unit/,"Tabiba Maltija li taħdem fi sptar fir-Renju Unit irrakkontat ma’ Television Malta kemm is-sitwazzjoni fil-belt Ingliża ta’ Leicester, fejn taħdem u tgħix, hi ħażina. Antonella Berry-Brincat taħdem bħala speċjalista tal-għajnejn fl-isptar ewlieni ta’ Leicester, fl-Ingilterra. Qalet li b’popolazzjoni simili għal ta’ Malta, madwar nofs miljun persuna, is-sitwazzjoni f’Leicester hi aktar prekarja. Mill-bidu tal-pandemija mietu 800 persuna. “Bħalissa fl-isptar għandna 400 pazjent bil-Covid u qed innaqsu l-attività mill-isptar biex nerġgħu nikkonċentraw fuq il-pazjenti li qed jidħlu minħabba bżonnijiet ta’ ossiġnu u kura intensiva.” Dr Berry-Brincat qalet li l-agħar perjodu s’issa kien April u Mejju. Leicester kienet fost l-agħar għaxar postijiet milquta bil-COVID fir-Renju Unit. Is-sitwazzjoni bħalissa tidher li sejra għall-agħar. “Tobba iżgħar minni u wkoll speċjalisti tal-għajnejn in training qed jiġu spostjati jew għas-sala tan-nifs, jew l-ITU.” L-ispeċjalista tal-għajnejn qalet li s-sistema tal-contact tracing fir-Renju Unit ma ħadmitx minħabba r-rati kbar ta’ infezzjonijiet. Kompliet li l-belt fejn tgħix ilha f’lockdown aktar minn sitt xhur. “Hawnhekk il-ħwienet kollox magħluqin, ristoranti, lukandi magħluqin, ma tista’ tivvjaġġa imkien barra il-post fejn tgħix.” Spjegat li kontra dak li jaħsbu ħafna, il-COVID mhix tattakka biss lill-anzjani u n-nies b’kundizzjonijiet ta’ saħħa ulterjuri. “Kellna caretaker fl-iskola ta’ 55 sena, b’saħħtu, jitlà t-taraġ u jagħmel ix-xogħol ta’ kuljum u sfortunatment qabditu l-Covid probabli laqqatha mill-iskola u illum m’għadux magħna. Naf ukoll ħabiba oħra, kienet fuq il-gazzetti ukoll, ta’ 49 sena, kickboxer, atletika ħafna.” Dr Berry Brincat kritikat il-fatt li fl-Ingilterra, l-ilbies tal-maskri mhux obbligatorju kullimkien, bħal meta wieħed jimxi fit-triq. “Il-maskri fl-iskejjel – il-primarja m’għandhomx bżonn jilbsu l-maskra – fis-sekondarja jilbsu maskri biss fil-kurituri u areas komunali.” Dr Berry Brincat tlaqqmet għall-Covid iżda tisħaq fuq sens ta’ responsabiltà ċivika li toqgħod attenta x’tagħmel. “Jien illum vaċċinata, kemm l-ewwel vaċċin u t-tieni vaċċin ħadtha l-ġimgħa l-oħra, ma jfissirx li noħroġ u nagħmel li rrid. Irid ikollna responsabiltà għal ħaddiehor li aħna nistgħu ngħaddu l-mard xorta għal ħaddiehor għax ma nafux hux inġorru l-COVID għax nistgħu ngħadduha kemm lill-familjari, kemm lill-pazjenti.” Appellat biex ħadd ma jerħi, għax qatt ma tistà tgħid kif tista’ tolqtok il-Covid. “Forsi lilek tiġik ħafifa, imma jekk tgħaddiha lill-ġenituri, lill-ġara, jew lil xi ħadd vulnerabbli u tista’ toqtlu.”"
2021-01-09,245 każi ġodda ta’ Covid-19 f’Malta –  69 oħra mfejqa,https://www.tvm.com.mt/mt/news/245-kazi-godda-ta-covid-19-fmalta-69-ohra-mfejqa/,"Il-Ministeru għas-Saħħa kkonferma li fl-aħħar 24 siegħa nstabu 245 każi ġodda minn 3,592 swab test li saru mentri 69 oħra ġew imfejqa mill-virus. Il-każijiet tal-lum għadhom qed jiġu investigati iżda minn tal-bieraħ 40 huma membri tal-istess familja, 22 ġew infettati minn fuq il-post tax-xogħol mentri 15 oħra laqqtu l-virus wara kuntatt dirett ma’ persuni bil-Covid-19. 13-il persuna oħra ħadu l-virus minn ġemgħat ta’ persuni. "
2021-01-09,Żewġ anzjani jmutu waqt li kienu pożittivi għall-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-ghall-covid-19-4/,"Żewġ anzjani mietu waqt li kienu pożittivi għall-Covid-19. Fl-ewwel każ anzjan ta’ 85 sena, li kien ikkonfermat pożittiv għall-Covid-19 fis-7 ta’ Jannar, miet ilbieraħ fl-Isptar Mater Dei. Fit-tieni każ anzjana ta’ 77 sena, li kienet ikkonfermata pożittiva fit-3 ta’ Jannar, mietet ilbieraħ fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex nibqgħu viġilanti u nosservaw il-miżuri kollha ta’ prevenzjoni, huwa importanti li min għandu xi sintomi ma joħorġux u jċempel 111."
2021-01-08,Il-Gvern u l-MUT jilħqu ftehim fuq il-ftuħ tal-iskejjel mit-Tnejn,https://www.tvm.com.mt/mt/news/il-gvern-u-l-mut-jilhqu-ftehim-fuq-il-ftuh-tal-iskejjel-mit-tnejn/,"Il-Gvern u l-Union tal-Għalliema (MUT) ħabbru li ntlaħaq qbil biex jinfetħu l-iskejjel minn nhar it-Tnejn. Dan intqal fi stqarrija konġunta bejn il-Gvern, l-MUT, is-Segretarjat għall-Edukazzjoni Nisranija, l-Assoċjazzjoni tal-Iskejjel tal-Knisja u l-Assoċjazzjoni tal-Iskejjel Indipendenti maħruġa tard waranofsinhar. Intqal li minn nhar it-Tnejn 11 ta’ Jannar l-iskejjel tal-Gvern, tal-Knisja u dawk indipendenti se jkunu miftuħa waqt li jkunu osservati l-miżuri kollha li ddaħħlu skont il-protokolli maqbula mas-Supretendent tas-Saħħa Pubblika. Intqal li matul il-laqgħa saret preżentazzjoni mill-Professur Charmaine Gauci bl-assistenza ta’ Dr Vincent Marmarà, biex il-partijiet ikollhom analiżi tal-istatistika tal-pandemija. Il-konklużjoni kienet li bl-iskejjel miftuħa iktar hemm tendenza li jonqsu l-każijiet fil-komunità għax il-familji jipparteċipaw f’inqas attivitajiet soċjali. Minbarra fuq il-ftuħ tal-iskejjel, il-partijiet qablu li l-proċedura ta’ contact tracing u implimentazzjoni tal-protokolli tkun imsaħħa, kif ukoll li titjieb il-proċedura ta’ ċertifikati tal-mard li jiġu ppreżentati fl-iskejjel. Intlaħaq qbil ukoll biex l-istaff tal-iskejjel jingħata prijorità fil-programm tal-implimentazzjoni tal-vaċċin, hekk kif bħalissa t-tilqima qed tingħata lill-ħaddiema fil-qasam tas-saħħa u lill-anzjani. Barra minn hekk ġie mifthiem li l-partijiet kollha jkollhom aġġornament kull ġimgħa permezz ta’ figuri aġġornati dwar l-effett tal-pandemija fl-iskejjel, filwaqt li l-gvern u l-partijiet kollha qed jerġgħu jingħaqdu f’working group biex jiddiskutu u jirrevedu l-ħidma fil-pandemija b’mod kontinwu. B’hekk mistennija jiġu rtirati d-direttivi tal-MUT wara strajk ta’ jumejn li ssejjaħ mill-union minħabba diskriminazzjoni bejn l-għalliema tal-gvern u dawk tal-Knisja, għax dawn tal-aħħar kienu qed jgħallmu lill-istudenti online, waqt li l-għalliema tal-gvern kienu se jgħallmu fiżikament mill-klassi. Ara wkoll: Bl-iskejjel miftuħa jonqsu l-każi tal-Covid fil-komunità – Prof. Gauci AĠĠORNAT: “Hemm ottimiżmu miż-żewġ naħat” – Il-Ministru Caruana dwar il-laqgħat mal-MUT  "
2021-01-08,Bl-iskejjel miftuħa jonqsu l-każi tal-Covid fil-komunità – Prof. Gauci,https://www.tvm.com.mt/mt/news/bl-iskejjel-miftuha-jonqsu-l-kazi-tal-covid-fil-komunita-prof-gauci/,"Is-Supretendent tas-Saħħa Pubblika Charmaine Gauci saħqet li waqt li l-iskejjel ikunu miftuħa bil-miżuri ta’ mitigazzjoni, iktar hemm tendenza li jonqsu l-każijiet ta’ Covid-19 fil-komunità, għax il-familji jipparteċipaw f’inqas attivitajiet soċjali. Waqt il-konferenza tal-lum, Prof. Gauci qalet li tul il-pandemija il-prijorità kienet is-saħħa, iżda l-edukazzjoni hija importanti wkoll. Prof Gauci qalet li l-awtoritajiet tas-saħħa kienu f’komunikazzjoni diretta mal-Ministeru għall-Edukazzjoni dwar iż-żieda fil-każijiet tal-aħħar jiem. Qalet li kien hemm kollaborazzjoni tajba mal-iskejjel u ttieħdu l-miżuri ta’ mitigazzjoni, b’riżultat li għalkemm kien hemm għadd ta’ każi fl-iskejjel, ma kienx hemm ‘clusters’ kbar li wasslu biex tingħalaq l-iskola. Żiedet li din ix-xejra għandha tkompli anki issa, bl-iskejjel jibqgħu miftuħa waqt li jinżammu l-miżuri ta’ mitigazzjoni. Intant, meta mistoqsija mill-ġurnalisti, is-Supretendent tas-Saħħa qalet li l-laqgħa tal-lum bejn l-awtoritajiet u l-MUT kienet waħda pożittiva, u l-eżitu tagħha se jitħabbar iktar tard. Ara wkoll: “Hemm ottimiżmu miż-żewġ naħat” – Il-Ministru Caruana dwar il-laqgħat mal-MUT 191 każ ġdid ta’ Covid-19 f’Malta, 77 oħra mfejqa  "
2021-01-08,Mietu żewġ nisa waqt li kienu pożittivi għall-Covid-19,https://www.tvm.com.mt/mt/news/mietu-zewg-nisa-waqt-li-kienu-pozittivi-ghall-covid-19/,Is-Supretendent tas-Saħħa Charmaine Gauci ħabbret li mietu żewġ nisa anzjani li kienu pożittivi għall-Covid-19. Fl-ewwel każ mara ta’ 84 sena mietet ilbieraħ wara li kienet instabet pożittiva għall-Covid-19 fil-25 ta’ Diċembru. Fit-tieni każ mara ta’ 77 sena mietet fir-Residenza San Vinċenz de Paule wara li kienet instabet pożittiva fl-10 ta’ Diċembru.
2021-01-08,"AĠĠORNAT: 191 każ ġdid ta’ Covid-19 f’Malta, 77 oħra mfejqa",https://www.tvm.com.mt/mt/news/191-kaz-gdid-ta-covid-19-fmalta-77-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 191 każ ġdid ta’ Covid-19 f’Malta minn 3,639 swab tests li saru. L-awtoritajiet tas-saħħa ħabbru wkoll li 77 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,690 persuna. Minn Marzu ’l hawn f’Malta nstabu 13,967 persuni pożittivi għall-Covid-19, li minnhom hemm 2,047 każ attiv. Intant, waqt il-konferenza tal-aħbarijiet tal-lum, is-Supretendent tas-Saħħa Charmaine Gauci ħabbret li mill-bieraħ ‘l hawn mietu żewġ nisa li kienu pożittivi bil-Covid-19. Prof. Gauci qalet li mill-ġimgħa d-dieħla dawk li għandhom minn 85 sena ‘l fuq u li huma mobbli se jibdew jirċievu stedina biex imorru għat-tilqima. Appellat biex dawn il-persuni jżommu d-data tal-appuntament għall-ewwel u t-tieni doża 21 jum wara. Żiedet li dawk li huma mniżżla mal-Comm care u għandhom problema ta’ mobbiltà se ssir komunikazzjoni magħhom iktar tard biex jiġu mlaqqma f’darhom stess. Dwar l-iskejjel, Prof. Gauci qalet li waqt li l-iskejjel ikunu miftuħa iktar hemm tendenza li jonqsu l-każijiet, għax il-familji jaħmlu inqas attivitajiet soċjali. Is-Supretendent tas-Saħħa Pubblika l-Professur Charmaine Gauci qalet li kif kieni mbassar pajjiżna qed ikollu żieda ta’ persuni li qed jimirdu bil-Covid, riżultat ta’ taħlit li sar fil-festi tal-Milied. Prof Gauci qalet li l-ikbar ammont ta’ infezzjonijiet matul din l-aħħar ġimgħa, jiġifieri ta’ 245 persuna, ġej minn attivitajiet li saru minn familji fid-djar, filwaqt li 77 persuna ttieħdu minn attivitajiet soċjali. Kien hemm 90 persuna li ttieħdu minn fuq il-post tax-xogħol filwaqt li 83 persuna minn kuntatt dirett ma’ persuni pożittivi oħra. Il-Professur Gauci qalet li fl-isptarijiet hemm rikoverati 162 persuna, fosthom 13 fit-taqsima tal-kura intensiva f’Mater Dei, u 34 fi swali oħra f’Mater Dei, u 10 fl-isptar ġenerali t’Għawdex. Fl-isptar St Thomas hemm 11 -il persuna filwaqt li fil-faċilita’ is-Sammratina t-Tajjeb hemm 68 pazjent. Prof Gauci qalet li matul din l-aħħar ġimgħa l-medja ta’ każijiet kuljum telgħu għal 143, u qalet li filwaqt li żdiedu l-każijiet tal-covid, il-miżuri ta’ mitigazzjoni wasslu biex m’hawnx problema b’każijiet ta’ influwenza. Is-Supretendent tas-Saħħa Pubblika qalet li mill-aħħar ta’ Diċembru ‘l hawn instabu 16-il każ pożittiv minn testijiet fuq passiġġieri li daħlu mill-ajruport internazzjonali ta’ Malta, u każijiet mill-varjant il-ġdid instabu biss tlieta, tnejn minnhom koppja li daħlet mir-Renju Unit. Mistoqsija dwar kemm irċivejna tilqim tal-Pfizer-Biontech, Prof Gauci qalet li sal-aħħar ta’ Jannar pajjiżna se jkollu 32,000 doża u sostniet li dawn jistgħu jiżdiedu meta jidħol il-vaċċin tal-Moderna li ġie approvat ftit tal-jiem ilu. TVM staqsa lill-Professur Gauci jekk it-tilqima kontra l-Covid tistax tinxtara mill-privat, bis-Supretendent tas-Saħħa Pubblika twieġeb li le, u wissiet kontra min jipprova jikseb din it-tilqima mill-internet. Mistoqsija minn TVM dwar kemm persuna jibqa’ jkollha l-immunità wara li tingħata ż-żewġ dożi tat-tilqima tal-Covid, il-Professur Gauci wieġbet li għad m’hawnx din l-informazzjoni, iżda jekk ikun hemm bżonn ta’ booster kif jiġri f’tilqimiet oħrajn, ma jkun hemm ebda problema li n-nies jerġgħu jitlaqqmu sena wara. Tista’ tara l-konferenza sħiħa hawn:"
2021-01-08,L-MEA tgħid li s-sitwazzjoni tal-iskejjel tefgħet piż fuq il-kumpaniji,https://www.tvm.com.mt/mt/news/l-mea-tghid-li-s-sitwazzjoni-tal-iskejjel-tefghet-piz-fuq-il-kumpaniji/,"L-Assoċjazzjoni Maltija għal Min Iħaddem (MEA) qalet li n-nuqqas ta’ qbil bejn il-Gvern u l-MUT wassal mhux biss għat-telf tal-edukazzjoni lit-tfal, iżda tefa’ wkoll piż fuq il-ġenituri u l-kumpaniji li jħaddmuhom. L-MEA qalet li dan seħħ minħabba li l-ġenituri kienu kostretti jagħmlu tibdil fl-impenji tax-xogħol tagħhom bla avviż. L-MEA qalet li kellu jsir ftehim qabel fuq din is-sitwazzjoni, u mhux titqajjem il-kwistjoni eżatt qabel l-iskejjel kienu skedati li jiftħu. L-Assoċjazzjoni temmet b’appell biex jintlaħaq ftehim fl-aħjar interess tal-istudenti, l-għalliema, l-ġenituri u l-postijiet tax-xogħol."
2021-01-08,AĠĠORNAT: “Hemm ottimiżmu miż-żewġ naħat” – Il-Ministru Caruana dwar il-laqgħat mal-MUT,https://www.tvm.com.mt/mt/news/hemm-ottimizmu-miz-zewg-nahat-il-ministru-caruana-dwar-il-laqghat-mal-mut/,"Dalgħodu l-Gvern issokta bil-laqgħat mal-Union tal-għalliema, l-MUT, hekk kif għat-tieni jum l-għalliema tal-iskejjel tal-gvern komplew bl-istrajk minħabba li ħassewhom diskriminati talli mhux jagħtu l-lezzjonijiet online bħall-għalliema fl-iskejjel tal-knisja u privati. F’kummenti lil TVM qabel ma daħlet għal-laqgħa, il-Ministru għall-Edukazzjoni, Justyne Caruana, qalet li lbieraħ filgħaxija l-laqgħat kienu kordjali. “Kellna laqgħa kordjali ħafna, hemm ottimizmu miż-żewġ naħat, jien konvinta li jekk jirrneja l-bonsens naslu, allura wieħed jawgura tajjeb li nkunu nistgħu nkomplu diskussjonijiet għall-gid tal-istudenti. TVM staqsa jekk hux prevvist li t-Tnejn li ġej li l-iskejjel jiftħu. “Min-naħa tagħna li sakemm ma jkollniex pariri mod ieħor l-iskejjel jibqgħu miftuħa skont l-awtoritajiet tas-saħħa, u nirrevedu l-pożizzjoni tagħna skont il-ħtieġa,” wieġbet il-Ministru. Il-Ministru Caruana qalet li lbieraħ f’Kastilja ġew diskussi miżuri addizzjonali ta’ mitigazzjoni fl-iskejjel u jidher li hemm volontà li mal-Union tal-għalliema jimxu fuq dan il-binarju. Min-naħa tal-Union tal-Għalliema, l-MUT, dalgħodu fi stqarrija qabel bdew it-taħditiet qalet li saret talba lill-gvern biex issir analiżi u preżentazzjoni mill-awtoritajiet tas-saħħa u minn Dr Vincent Marmarà bħala espert, sabiex jagħtu analiżi oġġettiva tas-sitwazzjoni tal-pandemija. Intant, fi tmiem il-laqgħa tal-lum, il-President tal-MUT, Marco Bonnici, qal li se jiddiskutu bħala union dak li ġie propost, waqt li kkonferma li hemm lok għal ftehim. Ikkonferma wkoll li se jkun hemm pożizzjoni komuni bejn l-iskejjel tal-Knisja, dawk independenti u tal-istat. Min-naħa tiegħu, ir-Reverendu Dr Charles Mallia, li qed jirrappreżenta l-Iskejjel tal-Knisja, qal lil TVM li l-proċess għadu għaddej. Ara iktar hawn: AĠĠORNAT: Tintemm il-laqgħa bejn il-Gvern u l-MUT – it-taħditiet se jkomplu "
2021-01-08,Jibdew jitlaqqmu għall-Covid-19 l-anzjani u l-ħaddiema fid-djar tal-anzjani,https://www.tvm.com.mt/mt/news/jibdew-jitlaqqmu-ghall-covid-19-l-anzjani-u-l-haddiema-fid-djar-tal-anzjani/,"Wara li iktar kmieni din il-ġimgħa beda t-tilqim għall-Covid-19 f’San Vinċenz de Paule, issa beda wkoll it-tilqim ta’ madwar 4,400 anzjan u anzjana li jgħixu f’37 dar tal-anzjani madwar Malta. Fi stqarrija l-Gvern qal li flimkien mal-anzjani qed jitlaqqmu wkoll il-‘frontliners’ li jaħdmu f’dawn id-djar. Fir-residenza ta’ San Vinċenz bħalissa qed jitlaqqmu madwar 70 persuna kuljum, inkluż impjegati. Wara tliet ġimgħat, id-doża se titla’ għal 140 tilqima kuljum. Il-proċess beda l-ewwel fost anzjani li għandhom ’il fuq minn 85 sena u eventwalment se jitlaqqmu wkoll madwar 2,000 impjegat fid-djar tal-anzjani, li jinkludu kemm djar tal-Gvern, kif ukoll djar privati u tal-Knisja. Il-Ministru għall-Anzjani u l-Anzjanità Attiva Michael Farrugia spjega li minħabba li t-tilqima trid tingħata f’żewġ dożi, hemm pjan ta’ kif din se tkun qed tingħata. “Konxji tal-possibilità li t-tilqima jista’ jkollha xi side effects, irridu naraw li jkun hemm pjan lil min tingħata l-ewwel u minn liema swali biex nevitaw li jkollna xi persuni ma jifilħux, bħal impjegati li jkunu ġejjin mill-istess sala,” qal il-Ministru. Il-Ministru, li permezz ta’ skype call segwa l-proċess tat-tilqim fid-dar tal-anzjani fil-Mellieħa, qal li l-ħsieb hu li sal-aħħar ta’ Marzu l-ewwel doża tal-vaċċin tkun ingħatat lill-anzjani kollha fid-djar residenzjali f’pajjiżna."
2021-01-07,Għada l-iskejjel se jiftħu u l-għalliema se jibqgħu bl-istrike…,https://www.tvm.com.mt/mt/news/ghada-l-iskejjel-se-jifthu-u-l-ghalliema-se-jibqu-bl-istrike/,"Fil-Berga ta’ Kastilja ntemmet ftit tal-minuti ilu laqgħa bejn il-Prim Ministru Robert Abela, il-Ministru tal-Edukazzjoni Justyne Caruana u delegazzjoni tal-Union tal-Għalliema, l-MUT, f’tentattiv biex jintlaħaq qbil bejn il-partijiet dwar it-triq ‘il quddiem dwar il-ftuħ tal-iskejjel tal-Gvern. Fil-laqgħa hemm preżenti wkoll is-Supretendent tas-Saħħa Pubblika, il-Professur Charmaine Gauci, b’aġġornament dwar is-sitwazzjoni attwali tal-COVID. Television Malta jinsab infurmat li s’issa kollox għadu kif inhu bi z-zewg nahat se jkomplu bit-tahdidiet għada Dik li kellha tkun l-ewwel ġurnata tal-iskola wara l-btajjel tal-Milied spiċċat biex ġie ordnat strajk mill-Union tal-Għalliema fl-iskejjel tal-Gvern. Ġenituri ta’ studenti li jattendu l-iskejjel tal-Gvern ilmentaw ma’ Television Malta li bagħtu lil uliedhom l-iskola iżda sabu l-bibien magħluqin jew intalbu jirritornaw id-dar. Fi stqarrija, il-Unjin tal-Għalliema, l-MUT qalet li l-istrajk kien suċċess kbir u qed tistenna li minnufih issir analiżi tas-sitwazzjoni tal-pandemija mill-awtoritajiet tas-saħħa b’rabta mal-effetti fuq l-edukaturi u l-istudenti biex dawn jirritornaw għat-tagħlim b’mod fiżiku bil-miżuri kollha meħtieġa. Anke l-Unjin tal-Edukaturi Professjonali, l-UPE, qalet fi stqarrija li l-maġġoranza assoluta tal-membri tagħha obdew id-direttivi tagħha. Il-President tal-MUT, Marco Bonnici, qal li l-għalliema tal-iskejjel tal-Gvern qed jiġu diskriminati għax illum l-għalliema fl-iskejjel tal-Knisja u indipendenti għamlu l-lezzjonijiet online. L-istess se jsir għada. Is-Sur Bonnici qal li jekk ma jkunx hemm żblokk, għada jissokta l-istrajk fl-iskejjel tal-Gvern. ”Nistmaw li ovvjament li kien hemm waħdiet li attendew fl-iskejjel bħalma rajna kemm studenti u edukaturi. Hi xi ħaġa normali u dan ifisser li kellna l-maġġoranza assoluta tal-membri tagħna li kienu qegħdin jistrajkjaw.” Mistoqsi dwar letturi fil-Junior College li xorta strajkjaw minkejja li kienu qed jgħallmu online, is-Sur Bonnici qal din l-istituzzjoni edukattiva ma qelbitx kompletament online u allura l-istrajk kien japplika xorta. Il-lezzjonijiet fl-ITS u l-MCAST qed isiru kollha online. Il-Ministru għall-Edukazzjoni, Justyne Caruana, iżda kienet ċara dwar it-triq ‘il quddiem. ”Għada se jiftħu normali l-iskejjel għax nemmnu li l-post tat-tfal hu fl-iskejjel. Mhemm xejn ħażin li ntejbu l-iskola virtwali. Dawk dejjem tajbin. Però aħna dejjem ninsistu li post it-tfal hu ġewwa l-iskola. Ma ngħidux jien. Jgħiduh l-esperti.” Il-President tal-Assoċjazzjoni tal-Ġenituri, Glorianne Borg Axisa, qalet li l-ġenituri jinsabu f’limbu dwar is-sitwazzjoni. Sostniet iżda li l-interessi tat-tfal għandhom dejjem jiġu l-ewwel u t-tfal m’għadhomx jintużaw bħala pedina. ”Għandna ġenituri li jippreferu li t-tfal tagħhom imorru online għax qed jibżgħu mill-kuntest ta’ żieda fil-pandemija u għandek ġenituri oħrajn li qegħdin bejn ħaltejn fis-sitwazzjoni u s-sitwazzjoni wkoll tal-obbligi fil-postijiet tax-xogħlijiet tagħhom.” Intant, fl-iskejjel tal-Knisja għada se jissuktaw il-lezzjonijiet online. Fi stqarrija, is-Segretarjat għall-Edukazzjoni Kattolika qal li din il-miżura tista’ tkun estiża sa nofs il-ġimgħa d-dieħla jekk l-għadd ta’ każi attivi tal-virus jibqa’ għoli. Ara wkoll: AĠĠORNAT: Tintemm il-laqgħa bejn il-Gvern u l-MUT – it-taħditiet ikomplu għada "
2021-01-07,F’Shijiazhuang: 11-il miljun persuna f’lockdown wara li nstabu aktar minn 100 każ ġdid ta’ Covid-19,https://www.tvm.com.mt/mt/news/fshijiazhuang-11-il-miljun-persuna-flockdown-wara-li-nstabu-aktar-minn-100-kaz-gdid-ta-covid-19/,"L-Għaqda Dinjija tas-Saħħa saħqet li għandu jintlaħaq bilanċ bejn l-aħjar użu għall-provvisti limitati u li l-akbar ammont ta’ nies possibbli jiġu protetti. Id-direttur reġjonali għall-Ewropa, Hans Kluge, qal dan wara li xi pajjiżi qed jipprovaw itawlu ż-żmien bejn l-ewwel u t-tieni dożi għal tnax-il ġimgħa u jnaqqsu l-volum tad-dożi biex jagħmlu tajjeb għal provvisti baxxi tat-tilqima. “It is important that such a decision represents a safe compromise between the limited global production capacity at the moment, and the imperative for governments to protect as many people as possible.” Pfizer u BioNTech wissew li m’għandhomx evidenza li t-tilqima tagħhom tibqa’ protettiva jekk it-tieni doża tingħata aktar minn 21 ġurnata wara l-ewwel doża. Sadanittant, fir-Renju Unit bdiet tingħata lit-tobba t-tilqima ta’ Oxford-AstraZeneca – tlett ijiem wara li tingħata fl-isptarijiet. Ġie spjegat li l-għan hu li sal-aħħar ta’ dan ix-xahar it-tilqim tiġi offruta lill-eluf ta’ nies vulnerabbli. Il-pjan hu li sa nofs ix-xahar id-dieħel ikunu tlaqqmu tlettax-il miljun persuna fl-aktar gruppi ta’ prijorità. Bil-każi tal-coronavirus jiżdiedu, l-isptarijiet fir-Renju Unit reġgħu taħt pressjoni bil-ħaddiema fil-qasam tas-saħħa qed jissieltu biex ilaħħqu mal-każi tal-varjant tal-virus. Uħud mill-isptarijiet jinsabu f’riskju li jkollhom biss pazjenti rikoverati bil-Covid-19. F’Londra, nofs il-pazjenti rikoverati l-isptar għandhom il-Covid. L-isptarijiet qed jikkanċellaw l-operazzjonijiet ta’ rutina biex iżidu l-ispazju – u issa hemm sinjali li dan se jibda jseħħ fil-kura tal-kanċer ukoll. Il-Portugall, il-ġimgħa d-dieħla se tiddeċiedi dwar jekk hux il-każ li tissikka r-restrizzjonijiet li jistgħu jwasslu għal-lockdown ġdid. Is-sistema tas-saħħa fil-pajjiż ta’ għaxar miljun persuna tinsab aktar taħt pressjoni minħabba l-għadd rekord ta’ każi li qed jiġu rreġistrati. Aktar minn sebat elef persuna mietu minħabba l-virus. Ħafna qed jgħidu li każi żdiedu minħabba d-deċiżjoni tal-gvern li jtaffi r-restrizzjonijiet għal żmien il-Milied. Ħdax-il miljun persuna fil-belt Ċiniża Shijiazhuang jinsabu f’lockdown wara li nstabu aktar minn 100 każ ġdid ta’ Covid-19. Ir-residenti ma jistgħux joħorġu mill-belt u ngħalqu l-iskejjel. Ir-residenti kollha ġew ittestjati f’aktar minn ħamest elef sit li twaqqfu apposta. Iċ-ċifri mħabbra llum huma l-ogħla f’aktar minn ħames xhur."
2021-01-07,Anzjani ‘l fuq minn 85 sena se jibdew jirċievu l-ittri għall-vaċċin tal-COVID-19,https://www.tvm.com.mt/mt/news/anzjani-l-fuq-minn-85-sena-se-jibdew-jircievu-l-ittri-ghall-vaccin-tal-covid-19/,"Min-nhar Tnejn li ġej u fil-jiem ta’ wara, l-anzjani li għandhom ’il fuq minn 85 sena u li jgħixu fi djarhom se jibdew jirċievu l-ittra ta’ appuntament biex jieħdu l-vaċċin tal-COVID-19, bid-dati, ħinijiet u l-post għall-ewwel u t-tieni doża tal-vaċċin. L-ittra se tintbagħat fuq l-indirizz li l-anzjani għandhom imniżżel fuq il-karta tal-identità tagħhom u għalhekk il-post magħżul għat-tilqima se jkun fl-inħawi ta’ dan l-indirizz. Fi stqarrija maħruġa mill-Ministeru għas-Saħħa, l-anzjani li ma jistgħux joħorġu minn djarhom u li huma rreġistrati mal-Commcare mhumiex se jirċievu l-ittra ta’ stedina ma’ dan il-grupp, għaliex se jkunu qed isiru l-arranġamenti neċessarji biex ikunu l-Awtoritajiet tas-Saħħa li jmorru fid-djar ta’ dawn l-anzjani fil-ġimgħat li ġejjin. Madanakollu, intqal li jekk dawn l-anzjani għandhom il-mezzi biex imorru fiċ-ċentri tas-saħħa għat-tilqima, huma mitluba jċemplu 145 sabiex tinħarġilhom stedina mill-iktar fis. Anzjani li għandhom ’il fuq minn 85 sena u li ma jirċevux l-ittra sal-aħħar tal-ġimgħa d-dieħla huma mitluba jċemplu 145 sabiex isiru l-arranġamenti neċessarji. Il-Ministeru għas-Saħħa qal li huwa konxju li hemm il-possibilità li għadhom imniżżla fil-listi tal-Awtoritajiet tas-Saħħa persuni li m’għadhomx magħna u għalhekk huwa possibbli li dawn il-persuni xorta waħda jirċievu stedina fl-aħħar indirizz li kienu rreġistrati fih. Filwaqt li jiskuża ruħu ta’ dan, il-Ministeru appella sabiex il-qraba ta’ dawn il-persuni jċemplu 145 u javżaw lill-awtoritajiet b’din l-informazzjoni."
2021-01-07,Il-PN jgħid li l-gvern indifferenti għat-tħassib fuq il-Covid fil-Qorti – l-Aġenzija għas-Servizzi tal-Qorti tirreaġixxi,https://www.tvm.com.mt/mt/news/il-pn-jghid-li-l-gvern-indifferenti-ghat-thassib-fuq-il-covid-19-fil-qorti/,"Il-Partit Nazzjonalista qal li l-Gvern huwa indifferenti għat-tħassib tal-professjoni legali fuq il-qagħda tal-Covid fil-Qorti. Fi stqarrija mill-Kelliem tal-Oppożizzjoni għall-Ġustizzja, Jason Azzopardi, intqal li l-membri tal-professjoni legali qed ikollhom jipperikolaw saħħithom kuljum biex jattendu għal seduti li jistgħu jsiru b’mod virtwali. Qal li minn kważi 27 awla fil-Qorti, hemm tliet awli biss li fihom jistgħu jsiru seduti b’mod virtwali b’periklu għas-saħħa tal-avukati, prokuraturi legali, u nies oħrajn li qed ikollhom kuljum jattendu fiżikament għas-seduti fil-qrati. L-Oppożizzjoni nnotat ukoll li huwa impossibli li dawn it-tliet awli jitħaddmu fl-istess ħin, għax hemm impjegat wieħed biss li jħaddem it-tagħmir virtwali. Fi stqarrija bi tweġiba, l-Aġenzija għas-Servizzi tal-Qorti qalet li f’Novembru li għadda ġie adottat qafas legali dwar id-diġitalizazzjoni tal-awli tal-qorti. Spjegat li ħames awli: tlieta f’Malta u tnejn f’Għawdex diġà ġew mgħammra b’tagħmir teknoloġiku u diġà saru xi seduti virtwali. Sadanittant, intqal li nbeda l-proċess biex ħames awli oħra jkunu diġitalizati u jibdew jaħdmu sal-aħħar ta’ dan ix-xahar. L-Aġenzija qalet li l-għan hu li l-awli kollha jkunu mgħammra b’dan l-apparat u li l-ħaddiema tal-qorti kollha ngħataw it-taħriġ mill-MITA u Microsoft biex iħaddmuh. Żiedet tgħid li l-qrati komplew bis-seduti skont il-linji gwida maħruġa mis-Supretendent tas-Saħħa Pubblika."
2021-01-07,164 każi ġodda ta’ Covid-19 f’Malta – 73 oħra mfejqa,https://www.tvm.com.mt/mt/news/164-kazi-godda-ta-covid-19-fmalta-73-ohra-mfejqa/,"Il-Ministeru għas-Saħħa ħabbar 164 każi ġodda ta’ Covid-19 f’Malta minn 2,806 swab test li saru fl-aħħar 24 siegħa iżda fiequ mill-virus 73 persuni oħra. Il-każijiet tal-lum għadhom qed jiġu investigati iżda minn tal-bieraħ, 54 huma membri tal-istess familja, 24 oħra ġew infettati minn fuq il-post tax-xogħol u 10 oħra jinsabu bil-virus wara li kienu f’kuntatt dirett ma’ persuni bil-virus. 11-il persuna oħra laqqtu l-virus wara li kienu f’ġemgħa ta’ persuni fejn fosthom kien hemm xi ħadd pożittiv bil-Covid-19.  "
2021-01-07,Imut anzjan waqt li kien pożittiv bil-Covid-19,https://www.tvm.com.mt/mt/news/imut-anzjan-waqt-li-kien-pozittiv-bil-covid-19/,Il-Ministeru għas-Saħħa jinsab infurmat li anzjan ta’ 74 sena miet waqt li kien pożittiv għall-Covid-19. L-anzjan kien ikkonfermat pożittiv għall-Covid-19 fl-20 ta’ Diċembru. Huwa miet aktar kmieni llum fl-Isptar Mater Dei. 
2021-01-06,Il-UPE wkoll tordna strajk minn għada għall-edukaturi,https://www.tvm.com.mt/mt/news/il-upe-wkoll-tordna-strajk-minn-ghada-ghall-edukaturi/,"Il-Union of Professional Educators (UPE) esprimiet appoġġ għall-istrajk ordnat mill-MUT minn għada fl-iskejjel kollha tal-Gvern. Il-UPE qalet li bl-istess mod qed issejjaħ lill-edukaturi membri tagħha biex jistrajkjaw. Fi stqarrija l-UPE qalet li minkejja li s-sitwazzjoni tal-Covid-19 fl-aħħar jiem kienet qed tiddeterjora, il-Gvern ma kienx lest jisma’ r-rakkomandazzjonijiet għall-ġid tal-edukaturi u l-istudenti. Ara wkoll: AĠĠORNAT (2): L-MUT tħabbar strajk minn għada L-awtoritajiet tas-saħħa ma tawx parir biex l-iskejjel ma jinfetħux – Il-Ministru għall-Edukazzjoni "
2021-01-06,L-iskejjel se jkunu miftuħa u se jkun hemm superviżjoni – Il-Ministru għall-Edukazzjoni,https://www.tvm.com.mt/mt/news/l-awtoritajiet-tas-sahha-ma-tawx-parir-biex-l-iskejjel-ma-jinfethux-il-ministru-ghall-edukazzjoni/,"Il-Ministru għall-Edukazzjoni Justyne Caruana saħqet li l-awtoritajiet tas-saħħa ma tawx parir biex l-iskejjel ma jinfetħux, kuntrarju għal dak li ntqal dalgħodu mill-MUT. Il-Ministru qalet dan f’kummenti li tat lil TVM wara l-laqgħa li kien hemm bejn il-Gvern u l-MUT, fejn sostniet li l-iskejjel għada se jkunu miftuħa u se jkun hemm superviżjoni. Dwar il-lezzjonijiet online il-Ministru qalet li kien hemm okkażjonijiet fejn saru iżda kien hemm oħrajn fejn ma kinux ta’ livell. Sostniet li l-Gvern se jiftaħ l-iskejjel skont il-protokolli neċessarji biex tiġi mħarsa s-saħħa tal-istudenti. Ara wkoll: AĠĠORNAT (2): L-MUT tħabbar strajk minn għada "
2021-01-06,Il-PN jappella għar-responsabbiltà fil-ftuħ tal-iskejjel,https://www.tvm.com.mt/mt/news/il-pn-jappella-ghar-responsabbilta-fil-ftuh-tal-iskejjel/,"Fi stqarrija, il-Partit Nazzjonalista appella għal kawtela u r-responsabbiltà fil-ftuħ tal-iskejjel. Il-Partit Nazzjonalista qal li l-Ministeru tal-Edukazzjoni għandu jieħu l-azzjonijijiet kollha meħtieġa u jagħti assigurazzjoni li saħħet it-tfal u l-edukaturi mhix qed tiġi pperikolata kapriċċjożament kawża ta’ ċirkostanzi ġodda u nuqqas ta’ azzjoni mill-Gvern. Ara wkoll: AĠĠORNAT: L-MUT tappella biex l-iskejjel ma jiftħux, is-Supretendent tas-Saħħa twieġeb L-iskejjel tal-Knisja mhux se jiftħu l-bibien fil-jiem li ġejjin "
2021-01-06,L-iskejjel tal-Knisja mhux se jiftħu l-bibien fil-jiem li ġejjin,https://www.tvm.com.mt/mt/news/l-iskejjel-tal-knisja-se-jaghtu-l-lezzjonijiet-online-fil-jiem-li-gejjin/,"L-iskejjel tal-Knisja mhux se jkunu qed jiftħu l-bibien fil-jumejn li ġejjin, u minflok se jagħtu lezzjonijiet fuq l-internet. Dan tħabbar fi stqarrija mis-Segretarjat għall-Edukazzjoni Kattolika, li qalet ħadet id-deċiżjoni wara konsultazzjoni mal-Assoċjazzjoni tal-Iskejjel tal-Knisja. Id-deċiżjoni ttieħdet fid-dawl taż-żieda fil-każi ta’ Covid-19, li llum reġgħu laħqu quċċata. Intqal li t-tagħlim online se jsir għada l-Ħamis 7 u l-Ġimgħa 8 ta’ Jannar, u jista’ jiġi estiż minn tal-inqas sat-13 ta’ Jannar. Sal-Ħadd filgħaxija l-ġenituri se jiġu infurmati jekk l-iskejjel hux se jkunu qed jiftħu l-għada t-Tnejn. Ara wkoll: L-MUT tgħid li l-awtoritajiet tas-saħħa taw parir biex l-iskejjel ma jiftħux "
2021-01-06,AĠĠORNAT: Approvata t-tilqima tal-Moderna għall-Covid-19,https://www.tvm.com.mt/mt/news/approvata-t-tilqima-tal-moderna-ghall-covid-19/,"L-Aġenzija Ewropea tal-Mediċini rrakkomandat li fl-Unjoni Ewropea tista’ tintuża t-tieni tilqima kontra l-COVID-19 żviluppata mill-kumpanija Amerikana Moderna. Ftit sigħat wara l-Kummissjoni Ewropea apprivat it-tilqima tal-Moderna u b’hekk se tkun tista’ tibda titqassam fil-pajjiżi membri tal-Unjoni Ewropea. It-tilqima żviluppata mill-Moderna tista’ tkun kruċjali biex tgħin lill-pajjiżi Ewropej li qed jaffaċċjaw żieda fl-għadd ta’ każi ġodda tal-COVID u tal-varjant ġdid tal-coronavirus. B’differenza mit-tilqima tal-Pfizer BioNtech din it-tilqima m’hemmx għalfejn tinżamm f’temperatura ta’ sebgħin grad celsius taħt iż-żero, ghax tista’ tingarr f’temperatura taht l-20 grad celsius taħt iz-zero. Fl-Ewropa t-tilqima tal-Moderna ser tiġi mmanifatturata fi Spanja. L-Unjoni Ewropea ordnat 180 miljun doża mingħand il-Moderna u 300 miljun doża mingħand il-Pfizer u BioNTech, li kienet l-ewwel tilqima kontra l-COVID li ġiet approvata fid-dinja u bdiet tingħata f’Malta u fil-pajjiżi l-oħrajn Ewropej fil-jiem li għaddew. Hekk kif aktar minn 30 pajjiż madwar id-dinja qegħdin ilaqqmu lill-persuni li jinsabu f’rikju għoli li jimirdu bil-COVID-19, id-direttur ġenerali tal-Għaqda Dinjija tas-Saħħa. Tedros Ghebreyesus, qal li huwa mportanti li jitlaqqmu kemm jista’ jkun nies madwar id-dinja. Fl-Italja, tlaqqmu eluf ta’ ħaddiema tas-saħħa, fosthom tobba, infermiera u tekniċi biex fl-ewwel fażi ser ikunu ngħataw it-tilqima madwar 8,000 persuna. L-Italja u l-Greċja qegħdin jirrapurtaw nuqqas ta’ labar għat-tilqim filwaqt li Spanja ma għandiex biżżejjed infermiera mħarrġa biex ilaqqmu l-vaċċin tal-Covid. Fi Franza fejn qegħdin jitlaqqmu t-tobba u l-infermiera ta’ ‘l fuq minn 50 sena, diġà ngħataw il-vaċċin madwar 7,000 persuna. Fl-Olanda, infermiera ngħatat l-ewwel tilqima kontra l-COVID-19 fil-pajjiż, wara li dewmien fil-proċess tat-tilqim li tawwal għal għaxar t’ijiem wassal biex l-Olanda huwa l-aħħar pajiż tal-Unjoni Ewropea li beda jagħti t-tilqim. Madwar id-dinja, in-numru ta’ każi ta’ COVID-19 qabeż l-84 miljun filwaqt li kważi miljun u tmien mitt elf ruħ, tilfu l-battlja kontra l-COVID-19. Illum l-awtoritajiet tas-saħħa f’Malta ħabbru kif se jingħata t-tilqim matul is-sena abbażi tal-approvazzjoni tal-Moderna. Ara wkoll: AĠĠORNAT: Sal-aħħar ta’ Mejju jitlaqqmu l-frontliners, persuni f’residenzi u l-vulnerabbli "
2021-01-06,Raġel miet waqt li kien pożittiv għall-Covid-19,https://www.tvm.com.mt/mt/news/ragel-miet-waqt-li-kien-pozittiv-ghall-covid-19/,"Il-Ministeru għas-Saħħa ħabbar li raġel ta’ 72 sena miet waqt li kien pożittiv għall-Covid-19. Intqal li l-anzjan kien ikkonfermat pożittiv għall-Covid-19 fil-31 ta’ Diċembru u miet ilbieraħ fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjan, u appella biex il-pubbliku jibqa’ viġilanti u josserva l-miżuri kollha ta’ prevenzjoni."
2021-01-06,"AĠĠORNAT (2): Sal-aħħar ta’ Mejju jitlaqqmu l-frontliners, persuni f’residenzi u l-vulnerabbli",https://www.tvm.com.mt/mt/news/dalwaqt-id-deputat-pm-jindirizza-konferenza-dwar-it-tilqima-ghall-covid-19/,"Malta se jkollha t-tieni tilqima f’temp ta’ ftit jiem biex tkun tista’ trażżan il-firxa tal-virus tal-Covid-19. Dan hekk kif mill-ġimgħa d-dieħla l-ewwel dożi tal-vaċċin żviluppat mill-Moderna se jibdew jaslu Malta. Dan tħabbar mid-Deputat Prim Ministru u Ministru tas-Saħħa Chris Fearne illum fl-isfond tal-approvazzjoni mogħtija mill-Aġenzija Ewropea għall-Mediċini b’rabta mal-vaċċin żviluppat mill-kumpanija Amerikana. Il-Ministru Fearne qal li bid-dożi assigurati mingħand Pfizer/BioNtech u Moderna, sal-aħħar ta’ Mejju mistennija tittaffa l-pressjoni fuq is-servizzi tas-saħħa pubblika għax se jkunu tlaqqmu l-frontliners, persuni f’residenzi u l-vulnerabbli. “Fl-ewwel ġimgħa tajna kważi 1,400 doża. It-tieni ġimgħa għall-4,000 doża. Fit-tielet ġimgħa 8,200 doża fir-raba ġimgħa qabża kbira għax inkunu tajna is-16,000 doża. U sal-aħħar ta’ Jannar, inkunu tajna 21,00 elf doża tal-vaċċin.” Il-Ministru Fearne sostna li l-bqija tal-popolazzjoni se tirċievi appuntament bil-posta minn nofs Mejju waqt li dawk ‘il fuq minn 55 se jingħataw prijorità. Huwa saħaq li l-Gvern għandu strateġija f’postha biex jingħataw mal-10 t’elef doża kuljum u wera ruħu kunfidenti li sal-aħħar tas-sajf il-pajjiż jikseb l-immunità tal-komunità. Dr Fearne spjega fid-dettall kif se jaslu Malta d-dożi għat-tilqim tal-Pfizer u l-Moderna fix-xhur li ġejjin sal-aħħar tas-sena. “Sal-aħħar ta’ Jannar se jkollna 32 elf doża li dawn se nużawhom kollha bir-riżerva tat-tieni doża għal min ikun ħa l-ewwel doża. Sal-aħħar ta’ Marzu, jiġifieri l-ewwel kwart ta’ din is-sena, Malta se tkun irċeviet mingħand il-Pfizer u Moderna biss 95 elf doża. Sal-aħħar tat-tieni kwart, jiġifieri sal-aħħar ta’ Ġunju 290 elf doża. Sal-aħħar tat-tielet kwart sa Settembru 500 elf doża u sal-aħħar tas-sena nkunu rċivejna 770 elf doża.” Id-Deputat Prim Ministru nnota li f’każ li jiġi approvat l-użu ta’ tilqim ieħor fl-Unjoni Ewropea bħal ta’ AstraZeneca, CureVac, Jenssen u Sanofi GSK, it-tilqim jieħu anqas żmien biex isir. Stqarr li Malta qed timxi mar-rakkomandazzjonijiet tal-manifatturi tal-vaċċin u qed dejjem taħżen it-tieni doża. Stqarr li għalkemm xi pajjiżi qed jaqbdu u jamministraw id-dożi kollha f’salt dan mhuwiex fil-fatt rakkomandat mill-kumpaniji farmaċewtiċi. Ara hawn il-konferenza sħiħa:"
2021-01-06,"224 każ ġdid ta’ Covid-19, 80 oħra mfejqa",https://www.tvm.com.mt/mt/news/224-kaz-gdid-ta-covid-19-80-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 224 każ ġdid ta’ Covid-19 f’Malta minn 3,365 swab tests li saru. L-awtoritajiet tas-saħħa ħabbru wkoll li 80 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,540 persuna. Minn Marzu ’l hawn f’Malta nstabu 13,612 persuni pożittivi għall-Covid-19, li minnhom hemm 1,845 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 32 ħarġu minn membri tal-familja, 10 minn fuq il-post tax-xogħol, 20 kienu f’kuntatt dirett ma’ persuni pożittivi u 12 minn attivitajiet soċjali. "
2021-01-06,AĠĠORNAT (2): L-MUT tħabbar strajk minn għada,https://www.tvm.com.mt/mt/news/l-mut-tghid-li-l-awtoritajiet-tas-sahha-taw-parir-biex-l-iskejjel-ma-jifthux/,"Illejla l-Union tal-Għalliema, l-MUT, ħabbret li ordnat strike fl-iskejjel kollha tal-Gvern. F’konferenza tal-aħbarjiet li saret barra Kastilja, wara laqgħa li l-MUT kellha mal-Prim Ministru Robert Abela u l-Ministru tal-Edukazzjoni Justyne Caruana, il-President tal-union, Marco Bonnici, qal li l-għalliema tal-iskejjel tal-Gvern qed jiġu diskriminati għax għalliema tal-iskejjel tal-knisja u indipendenti għada u l-Ġimgħa se jagħtu l-lezzjonijiet onlajn. Id-deċiżjoni ssegwi stqarrija maħruġa dalgħodu mill-MUT, fejn qalet li ġiet infurmata li l-awtoritajiet tas-saħħa taw parir lill-Ministeru tal-Edukazzjoni biex l-iskejjel ma jinfetħux. L-MUT qalet li l-parir ingħata fid-dawl ta’ żieda ta’ każijiet pożittivi li pajjiżna mistenni jesperjenza fil-ġranet li ġejjin. L-MUT żiedet li għamlet talba formali biex il-gvern jimxi mal-pariri tal-awtoritajiet tas-saħħa, u wissiet li fin-nuqqas ta’ dan tagħti struzzjonijiet lill-membri tagħha. Intant, waqt konferenza tal-aħbarijiet waranofsinhar, is-Supretendent tas-Saħħa Pubblika Charmaine Gauci qalet li l-edukazzjoni hija prijorità u m’hemmx ħtieġa li l-iskejjel ma jiftħux minn għada. Ara wkoll: L-awtoritajiet tas-saħħa ma tawx parir biex l-iskejjel ma jinfetħux – Il-Ministru għall-Edukazzjoni L-iskejjel tal-Knisja mhux se jiftħu l-bibien fil-jiem li ġejjin Il-PN jappella għar-responsabbiltà fil-ftuħ tal-iskejjel  "
2021-01-06,Uffiċjali tal-WHO ma tħallewx jidħlu ċ-Ċina – kienu fi triqithom biex jinvestigaw l-oriġini tal-Covid-19,https://www.tvm.com.mt/mt/news/ufficjali-tal-who-ma-thallewx-jidhlu-c-cina-kienu-fi-triqithom-biex-jinvestigaw-l-origini-tal-covid-19/,"Fi żvilupp kruċjali, uffiċjali mill-Għaqda Dinija tas-Saħħa li kienu fi triqithom biex jinvestigaw l-oriġini tal-virus Covid-19 fil-belt ta’ Wuhan ma ngħatawx aċċess biex jidħlu ċ-Ċina. Il-WHO qalet li hemm problemi minħabba l-visas tal-uffiċjali li ma kienux għadhom approvati mill-awtoritajiet Ċiniżi. Beijing approvat l-investigazzjoni wara xhur ta’ negozjati mal-WHO li trid tiddetermina s-sors tak-virus li kien intraċċat f’Wuhan fl-2019."
2021-01-05,ARA: Il-President jieħu t-tilqima kontra l-COVID-19,https://www.tvm.com.mt/mt/news/ara-il-president-jiehu-t-tilqima-kontra-l-covid-19/,"Il-President George Vella ħa t-tilqima kontra l-COVID-19. Ftit qabel ma ħa t-tilqima, il-President qal li se jeħodha b’kuffidenza għax jaf li qed jieħu xi ħaġa riċerkata u approvata mill-awtoritajiet tas-saħħa tal-Ewropa. Irrakkomanda lill-pubbliku biex jieħu t-tilqima għax dan huwa ta’ interess għalina u għal ta’ madwarna. Dalgħodu waqt TVAM, il-President ta’ Malta, George Vella tkellem dwar il-fiduċja li għandu fil-vaċċin u ħeġġeġ lill-pubbliku biex jeħodha biex tinbena immunità kontra l-virus li ġab dinja għarkupptejha. Ara wkoll: Il-President ta’ Malta mistenni jieħu t-tilqima kontra l-Covid-19 aktar tard illum "
2021-01-05,158 każi ġodda ta’ Covid-19 f’Malta – 74 oħra mfejqa,https://www.tvm.com.mt/mt/news/158-kazi-godda-ta-covid-19-fmalta-74-ohra-mfejqa/,"Il-Ministeru għas-Saħħa ħabbar li fl-aħħar 24 siegħa nstabu 158 każi ġodda ta’ Covid-19 f’Malta minn 2,602 swab test b’74 oħra jfiqu mill-virus. Il-każijiet tal-lum għadhom qed jiġu investigati iżda minn tal-bieraħ 30 huma membri tal-istess familja, 8 każi ħarġu minn fuq il-post tax-xogħol u 16 oħra spiċċaw infettati bil-virus wara li kien f’kuntatt dirett ma’ persuni bil-Covid-19. 10 każi oħra ħarġu minn ġemgħat ta’ persuni.  "
2021-01-05,Skema ġdida għas-suppliment tal-pagi -se tkun ibbażata fuq it-telf li ġarrbu n-negozji,https://www.tvm.com.mt/mt/news/skema-gdida-ghas-suppliment-tal-pagi-se-tkun-ibbazata-fuq-it-telf-li-garrbu-n-negozji/,"Is-suppliment tal-pagi tal-ħaddiema mal-privat li għandhom il-ħobża ta’ kuljum mhedda minħabba l-pandemija se jibqa’ jingħata mill-Gvern skont skema ġdida għall-ewwel tliet xhur tas-sena. Il-Ministru għall-Intrapriża, Miriam Dalli, spjegat li bl-iskema l-ħlas li se jingħata lill-ħaddiema se jkun ibbażat fuq it-telf li sofrew il-kumpaniji, aktar milli skont il-kategorija tan-negozju. Imħabbra l-iskema l-ġdida għas-suppliment tal-pagi se tkun ibbażata fuq it-telf li ġarrbu in-negozji riżultat tal-COVID-19. L-iskema tinkludi ħames skaluni ta’ għotjiet li jvarjaw bejn €160 u €800 fix-xahar, skont it-telf imġarrab min-negozji meta mqabbel mas-sena ta’ qabel. Dawk li t-telf kien taħt id-9% mhux se jirċievu s-suppliment. Is-suppliment għall-pagi se jibqa’ jingħata minn Jannar sa Marzu fi skema ġdida li tħabbret mill-Ministru għall-Intrapriżi, Miriam Dalli. Hi qalet li n-negozji se jkunu qed jibbenefikaw mis-suppliment għall-pagi skont it-telf li ġarrbu s-sena l-oħra meta mqabbel mas-sena ta’ qabel. “L-iskema hi ibbażata fuq id-dħul jew telf li kellhom in-negozji f’dan il-perjodu. Dawk li sofrew telf ta’ 9% jew inqas jew kellhom żieda fid-dħul mhux se jkunu eliġibbli għal din l-iskema, imma il-kumplament tan-negozji se jkunu eligibbli skond it telf li sofrew.” Dr Dalli spjegat li negozji li f’sena sofrew tnaqqis fil-bejgħ ta’ 55% jew aktar se jibqgħu jieħdu s-suppliment tal-paga sħiħ, jiġifieri €800 fix-xahar għal kull ħaddiem full time. F’każi fejn it-tnaqqis fil-bejgħ tan-negozji kien bejn 10 u l-54%, is-suppliment tal-pagi se jitħallas b’rati anqas skont kategoriji differenti. Is-suppliment jitħallas ukoll b’rati anqas lil ħaddiema part time. Iċ-Chairman tal-Malta Enterprise Kurt Farrugia qal li l-evalwazzjoni se ssir skont id-dħul iddikjarat mad-Dipartiment tal-VAT. Għal dawk in-negozji li huma eżentati mill-VAT jew kellhom numru tal-VAT ġdid, is-Sur Farrugia qal mhux se jkunu qed jaraw bidla għal mod ta’ kif jieħdu s-suppliment. Kompla li m’hemmx bżonn wieħed japplika mill-ġdid għal din l-iskema. “Dawk kollha li għandhom applikazzjoni tal wage supplemet mhux se jintalbu l-applikazzjoni oħra iżda jirċievu l-email kif jagħmlu kull xahar.” Il-Ministru Dalli qalet li l-iskema se tkopri wkoll lil negozji li minn Mejju ‘l quddiem kellhom jimpjegaw ħaddiema minflok oħrajn li telqu minn jeddhom. F’dawn il-każi s-suppliment se jitħallas b’lura sa Ottubru. Dr Dalli spjegat li biex dawn in-negozji japplikaw għall-iskema jeħtieġu ittra b’avukat li l-impjegat temm l-impjieg tiegħu, għamel dan b’mod volontarju, filwaqt li l-impjegat il-ġdid ikun suġġett għall-istess kundizzjonijiet li kellu l-impjegat ta’ qablu. Il-Ministru Miriam Dalli qalet li s-suppliment tal-pagi mhux jingħata biss biex jiġu salvati l-impiegi, iżda biex in-negozji jikbru. Qalet li l-iskema l-ġdida għall-ewwel tliet xhur tas-sena hi stmata li se tiswa lill-Gvern madwar €40 miljun fix-xahar."
2021-01-05,4 anzjani jmutu waqt li kienu pożittivi bil-Covid-19,https://www.tvm.com.mt/mt/news/4-anzjani-jmutu-waqt-li-kienu-pozittivi-bil-covid-19-2/,"Il-Ministeru għas-Saħħa kkonferma li erba’ anzjani mietu waqt li kienu pożitivi għall-Covid-19. Fl-ewwel każ anzjana ta’ 96 sena, li kienet ikkonfermat pożittiva għall-Covid-19 fis-17 ta’ Diċembru, mietet ilbieraħ fil-Good Samaritan Long-term Care Facility. Fit-tieni każ anzjana ta’ 71 sena, li kienet ikkonfermata pożittiva għall-Covid-19 fl-1 ta’ Jannar, mietet ilbieraħ fl-Isptar Mater Dei. Fit-tielet każ anzjan ta’ 83 sena, li kien ikkonfermat pożittiv għall-Covid-19 fis-26 ta’ Diċembru, miet aktar kmieni llum fl-Isptar Mater Dei. Fir-raba’ każ anzjana ta’ 85 sena, li kienet ikkonfermata pożittiva għall-Covid-19 fis-26 ta’ Diċembru, mietet aktar kmieni llum fl-Isptar Mater Dei."
2021-01-05,Il-President ta’ Malta mistenni jieħu t-tilqima kontra l-Covid-19 aktar tard illum,https://www.tvm.com.mt/mt/news/il-president-ta-malta-se-jkun-qed-jiehu-t-tilqima-kontra-l-covid-19-aktar-tard-illum/,"Dalgħodu waqt TVAM, il-President ta’ Malta, George Vella qal li llum waranofsinhar se jkun qed jieħu t-tilqima kontra l-Covid-19. Il-President tkellem dwar il-fiduċja li għandu fil-vaċċin u ħeġġeġ lill-pubbliku biex jeħodha biex tinbena immunità kontra l-virus li ġab dinja għarkupptejha. Isma’ l-intervista kollha hawnhekk;"
2021-01-04,Boris Johnson iħabbar lockdown nazzjonali,https://www.tvm.com.mt/mt/news/boris-johnson-ihabbar-lockdown-nazzjonali/,"Il-Prim Ministru Ingliż Boris Johnson ħabbar li l-pajjiż se jmur għal lockdown nazzjonali. Johnson qal li fid-dawl taċ-ċifri allarmanti tal-coronavirus, jidher ċar li r-Renju Unit irid jagħmel iżjed biex iġib il-varjant tal-coronavirus taħt kontroll u sadanittant tkompli tingħata t-tilqima kontra l-coronavirus. Boris Johnson qal li hu għalhekk li l-pajjiż irid imur għal lockdown nazzjonali, bil-Gver għal darboħra jħeġġeġ lin-nies joqgħodu d-dar, għajr għal raġunijiet speċifiċi li jinkludu xiri essenzjali u għax-xogħol. Kompla jgħid li l-Gvern Ingliż se jagħti parir lil dawk vulnerabbli biex joqgħodu ġewwa kemm jista’ jkun. Kompla jgħid li minn għada l-iskejjel se jaqilbu għat-tagħlim online."
2021-01-04,“Fit-tliet vaċċini qatt ma int espost għall-virus komplet” – Prof Lilian Azzopardi,https://www.tvm.com.mt/mt/news/fit-tliet-vaccini-qatt-ma-int-espost-ghall-virus-komplet-prof-lilian-azzopardi/,"Il-Kap tad-Dipartiment tal-Farmaċija fl-Università ta’ Malta spjegat ma’ TVM li t-tliet vaċċini ewlenin; tal-Pfizer-Biontech, tal-Moderna u tal-Astrazeneca, huma siguri għax qatt ma se nkunu esposti kompletament għall-virus meta nitlaqqmu. Il-Professur Lilian Azzopardi qalet li l-ebda wieħed minn dan it-tilqim ma fih il-virus għax huma magħmulin minn materjal li jibni l-proteina tal-Covid. Saħqet li kulħadd għandu jieħu t-tilqima bil-għan li jkun hawn immunità tal-komunità biex flok jibqa’ jinfirex, dan il-virus ikun jista’ jinqered. Bl-istennija għat-tilqima kontra l-Covid-19 fuq moħħ il-biċċa l-kbira tal-Maltin, il-Professur Lilian Azzopardi qalet li biex tingħeleb il-pandemija huwa importanti li kull minn jirċievi l-istedina biex jitlaqqam, imur jitlaqqam kontra dan il-virus. Il-Professur Azzopardi qalet li t-tilqim kollu kontra l-Covid huwa sigur u huwa simili għal tilqim ieħor li kważi kulħadd ħa xi darba jew oħra f’ħajtu. “Id-data li nġabret mill-clinical trials turi li s-side effects li ġew rrapurtati m’humiex ta’ livell ogħla minn dak li jiġri minn vaċċin ieħor.” Żiedet tgħid li anki fir-rigward tal-kontenut tat-tilqim kollu kontra l-Covid, l-ebda tilqima ma fiha doża sħiħa bil-virus tal-Covid. “Fl-ebda waħda minnhom ma hemm il-virus attenwat, tliet vaċċini qegħdin iwasslu biċċiet mill-materjal li jibni l-proteina tal-virus, ġifieri qatt ma int espost għall-virus komplet, u dik hija waħda mill-aspetti li wieħed jista’ jara mill-aspett ta’ sigurtà, li ma għandek l-ebda tip ta’ virus li qed jitwassal mill-vaċċin.” Dwar il-kundizzjonijiet tal-manifattura, it-trasport u l-għoti tat-tilqim kontra l-Covid, il-Professur Azzopardi qalet li d-differenzi bejn il-vaċċini ser twassal biex uħud minnhom bħal tal-Astrazeneca ser tkun tista’ tingħata lil aktar persuni minħabba li m’għandux għalfejn jinżamm f’tempertatura kiesħa ħafna. “Dik allura tista’ taħżinha bħal ma’ naħżnu l-vaċċini l-oħra normalment, fil-fridge, f’temperatura bejn tnejn u tmien gradi celsius u minħabba f’hekk dik it-tip ta’ vaccine ser tagħtik iktar possbiltajiet ta’ siti fejn tista’ taħżen.” Il-Professur Azzopardi spjegat kif it-tilqima tal-Astrazeneca ser tagħmel differenza kbira biex tinqered il-pandemija, anke f’pajjiżi fqar, għax iktar ma jitlaqqmu persuni madwar id-dinja, iktar hemm ċans li tingħeleb il-pandemija. Il-Fakultà tal-Mediċina fl-Università ta’ Malta ser tkun qed tagħti iktar informazzjoni lill-pubbliku permezz ta’ webinar li ser jixxandar fuq il-media soċjali, dwar it-tilqim kontra l-Covid-19."
2021-01-04,"148 każ ġdid ta’ Covid-19, 111 oħra mfejqa",https://www.tvm.com.mt/mt/news/148-kaz-gdid-ta-covid-19-111-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 148 każ ġdid ta’ Covid-19 f’Malta minn 2,915 swab tests li saru. L-awtoritajiet tas-saħħa ħabbru wkoll li 111-il persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,386 persuna. Minn Marzu ’l hawn f’Malta nstabu 13,230 persuni pożittivi għall-Covid-19, li minnhom hemm 1,622 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 17 ħarġu minn membri tal-familja, 4 minn fuq il-post tax-xogħol, 2 kienu f’kuntatt dirett ma’ persuni pożittivi u 5 minn attivitajiet soċjali. "
2021-01-04,Il-MAM tistenna li t-tilqim jingħata iktar malajr,https://www.tvm.com.mt/mt/news/il-mam-tistenna-li-t-tilqim-jinghata-iktar-malajr/,"L-Assoċjazzjoni Medika Maltija (MAM) appellat għal miri iktar ambizzjużi fit-tilqim għall-Covid-19. Qalet li l-Ministeru għas-Saħħa kien effettiv ħafna biex jakkwista 500,000 doża għal Pfizer, 100,000 mill-Moderna u miljun mill-Astrazeneza, fejn intqal li hemm provvista għal 10,000 fil-ġimgħa. Madankollu l-MAM qalet li diġà hemm biżżejjed dożi fil-friża biex il-professjonisti tas-saħħa jkunu jistgħu jitlaqqmu kollha, u esprimiet diżappunt għall-miri ta’ tilqim imħabbra lbieraħ. Sostniet li b’organizzazzjoni tajba il-professjonisti tas-saħħa kollha jkunu jistgħu jirċievu ż-żewġ dożi tal-vaċċin fl-erba’ ġimgħat li ġejjin. Żiedet li b’5,000 tilqima fil-ġimgħa il-poplu se jdum iktar minn tliet snin biex jiġi mlaqqam kollu, u appellat biex dan il-proċess jitħaffef. Ara wkoll: Malta t-tieni l-aktar pajjiż fl-UE li laqqmet nies s’issa kontra l-Covid-19 "
2021-01-04,Żewġ nisa jmutu waqt li kellhom il-Covid-19,https://www.tvm.com.mt/mt/news/zewg-nisa-jmutu-waqt-li-kellhom-il-covid-19/,"Il-Ministeru għas-Saħħa ħabbar li żewġ anzjani mietu waqt li kienu pożittivi għall-Covid-19. Fl-ewwel każ, mara ta’ 73 sena, li kienet ikkonfermata pożittiva għall-Covid-19 fil-25 ta’ Diċembru, mietet aktar kmieni llum fl-Isptar Mater Dei. Fit-tieni każ, mara ta’ 81 sena, li kienet ikkonfermata pożittiva għall-Covid-19 fit-2 ta’ Jannar, mietet dalgħodu fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjani, u appella biex il-pubbliku jibqa’ viġilanti u josserva l-miżuri kollha ta’ prevenzjoni, fosthom id-distanza soċjali, l-ilbies tal-maskra u l-ħasil tal-idejn."
2021-01-04,ISMA’: Gordon Bonello jemozzjona lis-semmiegħa b’poeżija dwar l-2020,https://www.tvm.com.mt/mt/news/isma-gordon-bonello-jemozzjona-lis-semmiegha-bpoezija-dwar-l-2020/,"Waqt il-programm Carlo’s Breakfast Cafe with Gordon & Anna, Gordon Bonello emozzjona lil bosta semmiegħa meta qara poeżija dwar is-sena li għaddiet. Is-sena 2020 se tibqa’ mfakkra fostna bħala dik is-sena li bidlet ħajjitna ta’ taħt fuq. Il-marda tal-COVID-19 bidlet ħajjitna u firditna mill-għeżież tagħna. Mhux biss, il-COVID-19 ħbiet it-tbissima tagħna. Iżda għalkemm l-2020 tista’ tibqa’ marbuta mal-ikrah tal-COVID-19, matul din is-sena l-poplu tgħallem, bena kuraġġ u aspira għal futur aħjar. Gordon Bonello appella sabiex nieħdu t-tilqima tal-COVID-19 sabiex is-sena 2021 tkun sena aħjar."
2021-01-04,Fir-Renju Uniti se jibda jingħata l-vaċċin ta’ Oxford,https://www.tvm.com.mt/mt/news/fir-renju-uniti-se-jibda-jinghata-l-vaccin-ta-oxford/,"Illum fir-Renju Unit se jibda jingħata l-vaċċin ta’ Oxford u AstraZeneca kontra l-COVID-19. Aktar minn nofs miljun doża mistennija jingħataw illum u għalissa se jingħata fi ftit postijiet, f’Oxford, f’Londra, f’Sussex, f’Lancashire u f’Warwickshire. Is-Segretarju tas-Saħħa qal li dan il-mument huwa sinifikanti fil-ġlieda tar-Renju Unit kontra l-Covid-19. Dan wara li fl-aħħar ġimgħat kien hemm żieda kbira ta’ każijiet minħabba l-varjant il-ġdid. Dan il-vaċċin hu mistenni jtaffi s-sitwazzjoni u forsi jibdew jintreħew il-miżuri restrittivi. Madanakollu l-Prim Ministru Boris Johnson wissa li jafu jittieħdu miżuri aktar ħorox."
2021-01-03,Jikkundanna lil dawk li ħarbu mil-lockdown f’pajjiżhom u marru btala f’pajjiż ieħor,https://www.tvm.com.mt/mt/news/jikkundanna-lil-dawk-li-harbu-mil-lockdown-fpajjizhom-u-marru-btala-fpajjiz-iehor/,"Il-Papa Franġisku kkundanna lill-persuni li marru btala f’pajjiżi oħrajn biex jaħarbu mil-lockdown f’pajjiżhom. Waqt it-talba tal-Angelus, il-Papa Franġisku sostna li dawn in-nies jeħtieġ li juru iktar rispett lejn il-vulnerabbli. ”We don’t know what 2021 will reserve us, but what all of us can do together is make a bit more of an effort to take care of each other and of universe, our common home.” Hu stmat li s’issa l-virus infetta aktar minn 85 miljun persuna."
2021-01-03,Jindika li fil-ġimgħat li ġejjin se jiħraxu r-restrizzjonijiet marbuta mal-Covid-19,https://www.tvm.com.mt/mt/news/jindika-li-fil-gimghat-li-gejjin-se-jihraxu-r-restrizzjonijiet-marbuta-mal-covid-19/,"Il-Prim Ministru, Boris Johnson, indika li fil-ġimgħat li ġejjin se jkomplu jiħraxu r-restrizzjonijiet marbuta mal-pandemija. ”It may be that we need to do things in the next few weeks that will be tougher in many parts of the country. I don’t, I mean I’m fully fully reconciled to that.” Għada l-istudenti tal-primarja f’partijiet mill-pajjiż se jerġgħu lura fil-bankijiet tal-iskejjel wara l-btajjel tal-Milied. Johnson appella lill-ġenituri biex jibagħtu lil uliedhom l-iskola għax fi kliemu huma siguri. ”Schools are safe, very very important to stress that. The threat to, the risk to kids, to young people is really very very very small indeed as the scientists continually attest, the risk to staff is very small.” Intant minn għada r-Renju Unit se jkollu 530,000 doża tat-tilqima żviluppata mill-Università ta’ Oxford u AstraZeneca. ”We do hope that we will have, we will be able to do tens of millions in the course of the next three months. I can certainly give you that I think.” Dawn l-iżviluppi seħħew fl-istess ġurnata li fir-Renju Unit ġew irreġistrati 55,000 każ ġdid ta’ persuni infettati bil-virus. Bejn ilbieraħ u llum, mietu 454 persuna. Londra hi fost l-agħar ibliet milquta mill-mewġa tal-virus li kompliet tiħrax bil-varjant il-ġdid tal-virus. L-isptarijiet huma mimlijin sa ruħ ommhom bil-pazjenti f’qagħda kritika. Wieħed mill-isptarijiet fil-fatt qed jikkunsidra li jibda jikkura lill-pazjenti fil-kurituri.  "
2021-01-03,85 każi ġodda ta’ Covid-19 f’Malta – 64 oħra mfejqa,https://www.tvm.com.mt/mt/news/85-kazi-godda-ta-covid-19-fmalta-64-ohra-mfejqa/,"Il-Ministeru għas-Saħħa ħabbar li fl-aħħar 24 siegħa, instabu 85 każi ġodda ta’ Covid-19 f’Malta minn 3,043 swab test b’64 oħra mfejqa. Il-każijiet tal-lum għadhom qed jiġu investigati iżda minn tal-bieraħ, 18 huma membri tal-istess familja, 9 oħra nstabu pożittivi minn fuq il-post tax-xogħol. 4 persuni laqqtu l-virus wara li kienu f’kuntatt dirett ma’ persuni bil-Covid-19 mentri 3 nstabu bil-virus wara li kienu f’ġemgħat ta’ persuni.                                                                                                                                                                                                                                                                                                                                                                                                 v                                                                                                                                                                                                                                                                                                                                                                                                                                                              "
2021-01-03,Malta t-tieni l-aktar pajjiż fl-UE li laqqmet nies s’issa kontra l-Covid-19,https://www.tvm.com.mt/mt/news/malta-t-tieni-l-aktar-pajjiz-fl-ue-li-laqqmet-nies-sissa-kontra-l-covid-19/,#Malta at top end of global #COVID19 vaccination table. #InThisTogether #StaySafe pic.twitter.com/RzQYOdBiAf Malta tinsab fit-tieni post fost il-pajjiżi fl-Unjoni Ewropea li sa issa laqqmet nies kontra l-Covid-19. Dan ħareġ minn informazzjoni dinjija li qed tiġbor l-għadd ta’ nies li qed jieħdu l-vaċċin f’kull pajjiż. Malta hija wkoll id-disa’ l-aktar pajjiż fid-dinja li laqqmet nies kontra din l-imxija. L-aktar pajjiż li laqqam nies fid-dinja huwa Iżrael. L-ewwel nies li tlaqqmu kienu l-ħaddiema tas-saħħa. Fl-ewwel jum tas-sena bdew jitlaqqmu wkoll il-ħaddiema u residenti f’San Vinċenz de Paul.
2021-01-02,Mara tmut waqt li kellha l-Covid-19,https://www.tvm.com.mt/mt/news/mara-tmut-waqt-li-kellha-l-covid-19/,"Il-Ministeru għas-Saħħa ħabbar li anzjana mietet waqt li kienet pożittiva għall-Covid-19. Il-mara ta’ 73 sena, li kienet ikkonfermata pożittiva għall-Covid-19 fl-14 ta’ Diċembru, mietet ilbieraħ fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjana, u appella biex il-pubbliku jibqa’ viġilanti u josserva l-miżuri kollha ta’ prevenzjoni fosthom id-distanza soċjali, l-ilbies tal-maskra u l-ħasil tal-idejn."
2021-01-02,"88 każ ġdid ta’ Covid-19, 33 oħra mfejqa",https://www.tvm.com.mt/mt/news/88-kaz-gdid-ta-covid-19-33-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 88 każ ġdid ta’ Covid-19 f’Malta minn 1,810 swab tests li saru. L-awtoritajiet tas-saħħa ħabbru wkoll li 33 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,211 persuna. Minn Marzu ’l hawn f’Malta nstabu 12,997 persuni pożittivi għall-Covid-19, li minnhom hemm 1,566 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 23 ħarġu minn membri tal-familja, 7 minn fuq il-post tax-xogħol, 9 kienu f’kuntatt dirett ma’ persuni pożittivi u 7 minn attivitajiet soċjali. "
2021-01-01,“Għalija miraklu li rkuprajt” -it-tabib tal-familja Joseph Ferriggi li marad bil-Covid-19,https://www.tvm.com.mt/mt/news/ghalija-miraklu-li-rkuprajt-it-tabib-tal-familja-joseph-ferriggi-li-marad-bil-covid-19/,"Tabib tal-familja bi kważi erbgħin sena ta’ servizz fil-komunità beda s-sena l-ġdida fiduċjuż li ma jdumx ma jkompli jgħix ħajtu man-nies f’servizz lill-pazjenti li jqishom bħala l-ħbieb tiegħu. It-tabib ilu xahrejn u nofs ma jersaq lejn il-klinika u ma jara pazjenti fid-djar wara li marad bil-Covid. Kien f’periklu serju li jmut u tpoġġa fuq ventilator fl-ITU. Jistqarr li kien miraklu li rkupra u għal dan jirringrazzja lil Alla u n-nies li talbu għalih. Iċ-Chairman tad-Dipartiment tal-Anestestija u l-Kura Intensiva Dr. Carmel Abela qal “qisu żewġ terzi tal-pazjenti li jispiċċaw fuq il-ventilator ma jgħixux.” Daqshekk tkun serja l-qagħda ta’ pazjent fuq ventilator – magna li tgħinu jieħu n-nifs . . . u għalhekk is-sodisfazzjon kbir tal-professjonisti meta pazjent joħroġ mill-ITU u jinġabar mal-familja.  Iċ-Charge Nurse ITU, Annabelle Abela qalet  “case in point kellna li Dr Ferriggi li joqgħod fir-raħal tiegħi, jiġifieri nafu u tieħu gost.” Ir-Rabat, it-Tabib Joseph Ferriggi jafu kulħadd! Ilu 39 sena jaħdem bħala tabib tal-familja.  “Jien mill-bidu tal-pandemija dejjem kont bil-PPE, bil-gear kollu nara l-pazjenti u ħafna pazjenti qalu dan kif jista’ jkun ħadha! Imma għalkemm inti tieħu l-prekawzjonijiet kollha dan l-invisible virus, li ma tafx fejn qiegħed, jattakka mal-ewwel opportunità”. Irrakkonta li l-bozza l-ħamra xegħlet meta għal jumejn sħaħ kellu għejja kbira. Fit-22 ta’ Ottubru, hu stess ċempel għall-ambulanza. Qal li fl-isptar ma ngħatax riżultati sbieħ. Il-COVID kien ħalla effetti. “L-affarijiet kienu tant li kont fil-periklu tal-mewt. Li nista’ ngħidlek bħala xjentist hu li kelli 70% mortality rate żguri, li mhix ċajta. Ic-chest x-ray u l-blood oxygen ma kinux sbieħ. Iddaħħalt l-ITU u filgħaxija stess ġie deċiż li nitpoġġa fuq ventilator biex niġġieled il-covid aħjar.” Dam rikoverat l-ITU 17-il ġurnata. Staqsejtu x’jiftakar minn dawk il-jiem. Wieġeb li meta persuna titpoġġa fuq ventilator, tingħata mediċina li tħeddlek u ma tkunx f’sensik jew mhux f’sensik għalkollox. Effett tagħha huma alluċinazzjonijiet, fejn fiżikament taħseb li qed tgħix f’dinja oħra. Hekk jiftakar li ġralu Dr Ferriggi fil-fażi meta ma kienx mitluf għal kollox minn sensih. “Kont nara lin-nurses u t-tobba għaddejjin kollha lebsin il-PPE. Dan ma tagħraf lil ħadd għax għajnejn biss tara, ikunu bil-visor, maskra, etc. u tad-daħk din jiġifieri, għax ma kontx naf jien jiġifieri, dawn kont qed naħsibhom xi aljeni li little I knew li huma n-nurses u t-tobba. Qishom aljeni serquna biex jagħmlu l-esperimenti fuqna.” Malli nħareġ mill-ITU, qatta’ 12-il ġurnata fit-Taqsima tal-Mard Infettiv sakemm wara kważi xahar l-isptar, fid-19 ta’ Novembru ntbagħat id-dar. “Però biex in-nies ma jaħsbux li din hi xi ħaġa ħafifa, tlift 14 kilos. Il-14 kilos ikun hemm muscle wasting. L-ewwel darba li nżilt fuq saqajja ma stajtx noqgħod jiġifieri. Kelli bżonn l-għajnuna u ġejt mill-isptar I had to use a walking frame. Għal madwar sebat’ijiem kelli nuża walking frame.” Mill-esperjenza tiegħu f’xifer il-mewt, irringrazzja lil Alla, lin-nies għat-talb u l-messaġġi tagħhom, u lill-konsulenti, tobba u infermiera fl-Isptar Mater Dei. “Għext jiem ta’ moribond, u it was the help it-talb żgur u jien għalija it was a miraculous recovery. Qed ngħidha bħala tabib u bħala xjentist jiġifieri.” Wara kważi u xahar u nofs id-dar, Dr Ferriggi stqarr li issa jħossu li rkupra u qed jistenna l-vaċċin. “La semmejt il-vaċċin, meta jasal il-waqt tiegħu se nieħdu. Nixtieq li kull min jista’ jieħdu jieħdu għax dan hu l-uniku ċans biex neqirdu din il-pandemija. Jien jiddispjaċini oġġett wieħed li għadna daqsxejn irresponsabbli u rridu ndaħħlu lilna nfusna li ma nistgħux nerħu s-social distancing, il-wearing of the mask.” It-Tabib Joseph Ferriggi jixtieq li meta jasal il-mument li joħroġ mid-dar, ikompli jġorr il-bagalja ta’ tabib tal-familja. “being a family doctor, mhux sempliċiment tikkura, tkun taf il-familji, tkun taf il-problemi tagħhom, oltre minn tal-mediċina. Jien għext ħajti man-nies u nixtieq inkompli ngħixha man-nies . . . u nagħti s-servizz tiegħi lill-pazjenti tiegħi.”"
2021-01-01,Anzjana f’San Vinċenz de Paul tingħata t-tilqima għall-Covid-19,https://www.tvm.com.mt/mt/news/anzjana-fsan-vincenz-de-paul-tinghata-t-tilqima-ghall-covid-19/,"Mary Pizzuto, residenta fil-Faċilità San Vinċenz de Paul, hija l-ewwel anzjana f’pajjiżna li rċeviet il-vaċċin tal-COVID-19. Pizzuto għandha 94 sena u ngħatat il-vaċċin aktar kmieni llum fis-sala Ġwanni Pawlu II tal-Faċilità San Vinċenz de Paul. Apparti l-ewwel anzjana, illum se jkun hemm 40 anzjani oħrajn li se jkunu qed jingħataw it-tilqima, kif ukoll 15-il membru tal-istaff tar-Residenza San Vinċenz de Paul. Bil-għan li t-tilqim kontra l-Covid jiġi amministrat b’mod sigur u effiċjenti, timijiet mediċi fosthom tobba, infermiera u spiżjara ġew imħarrġa apposta. F’kumment li għadda, il-Ministru għall-Anzjani u l-Anzjanità Attiva Michael Farrugia rringrazzja lill-frontliners kollha li kienu u għadhom jaħdmu qrib l-anzjani u lill-anzjani nfushom u awguralhom paċi, hena u fuq kollox, saħħa. Ara wkoll: Mit-Tnejn jibdew jitlaqqmu l-ħaddiema u r-residenti fid-djar tal-anzjani "
2021-01-01,"135 każ ġdid ta’ Covid-19 f’Malta, 57 oħra mfejqa",https://www.tvm.com.mt/mt/news/135-kaz-gdid-ta-covid-19-fmalta-57-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 135 każ ġdid ta’ Covid-19 f’Malta minn 2,779 swab test li saru. L-awtoritajiet tas-saħħa ħabbru wkoll li 57 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,178 persuna. Minn Marzu ’l hawn f’Malta nstabu 12,909 persuni pożittivi għall-Covid-19, li minnhom hemm 1,512 każ attiv. Il-każijiet tal-lum għadhom qed jiġu investigati. Mill-analiżi tal-każi ġodda rappurtati l-bieraħ, evidenti ż-żieda fil-każi konfermati minn attivitajiet soċjali. L-awtoritajiet tas-saħħa qalu li l-bieraħ kien hemm dsatax-il persuna li ġie konkluż li ħadu l-virus b’kuntatt ma’ persuni oħra li kienu pożittivi waqt li attendew attivitajiet soċjali.  Din hi fost l-ogħla rati ta’ trasmissjoni tal-virus f’din il-kategorija u tirrappreżenta nofs it-total ta’ każi minn attivitajiet soċjali li kellna fil-ġimgħa ta’ qabel. Każi oħra tal-bieraħ jirriżulta li 36 ħarġu minn membri tal-familja, 14 minn fuq il-post tax-xogħol u 10 kienu f’kuntatt dirett ma’ persuni pożittivi. "
2020-12-31,Ritratti li se jibqgħu xhieda kif ħajjitna nbidlet mil-lejl għan-nhar,https://www.tvm.com.mt/mt/news/ritratti-li-se-jibqghu-xhieda-kif-hajjitna-nbidlet-mil-lejl-ghan-nhar/,"Eluf ta’ ritratti huma xhieda li għad inħarsu lejha minn hawn u snin oħra, meta niftakru kif il-pandemija tal-Covid qalgħet ħajjitna ta’ taħt fuq. Il-fotografu Robert Camilleri ġibed eluf ta’ ritratti tal-ħajja ta’ kuljum fl-ewwel xhur tas-sena meta l-pandemija ħabtet fuq il-bieb tad-dinja u daħlet fostna mingħajr ħadd ma stidinha. “Ma kontx naf kemm se jdum daż-żmien, ħadd ma kien jaf, jekk hux tliet xhur, iktar jew sal-aħħar tas-sena,” fisser Robert. Kienet sena li għalkemm wasalna fit-truf tagħha, qatt ma stennejna li se ngħaddu minnha b’dal-mod. Il-kumdità, it-teknologija u l-avvanzi li mdorrijin bihom ma waqqfux il-pandemija li ma rajnihix ġejja fuqna. Kif stqarr ma’ TVM Robert Camilleri, il-pandemija ġabet magħha stampi differenti; mit-toroq vojta u l-iblies tal-maskri, sa għaqda ikbar bejn il-poplu. Dan kollu seta’ josservah mil-lenti tal-kamera tiegħu meta ħabta u sabta ħajtu, bħal ta’ ħafna oħra, spiċċalha r-ritmu xi kultant frenetiku li konna għaddejin bih. “Filli qed naħdmu, filli ġejna ma naħdmux, u għamilna xi ġimagħtejn, tliet ġimgħat id-dar u bħal kulhadd naħseb. U darba minnhom kont id-dar, niftaħ il-bieb u nara ċertu nies għadhom jaħdmu, bħal tal-gass, tal-ħaxix u għidt ‘kos, dawn in-nies qisu jien personalment insejthom.'” Għal Robert f’Marzu kollox beda minn telefonata biex jieħu sehem fil-kampanja ‘Ibqa’ Ġewwa’. Bdew iduru mal-irħula ta’ Malta u Għawdex u hemm iltaqa’ mal-għaqda fost in-nies. Min iżejjen it-toroq, min idoqq u jkanta u min joħroġ il-fustuni “Bla dubju l-għaqda u pika fit-toroq ma naqsitx. Toroq imżejna, bid-dwal u l-fustuni. Perezempju morna l-Furjana qabel dħalna l-Belt, u l-Furjaniżi ħarġu l-bnadar tal-Furjana; dak is-sabiħ tal-pika. U min ħareġ anke xi statwi tal-qaddisin favoriti tiegħu.” L-istorja fotografika ta’ Robert fiż-żmien l-ewwel xhur tal-pandemija ma waqfitx hemm għax mil-lenti tal-kameras tiegħu għaddiet ukoll il-ħidma tad-dipartimenti li ħidmiethom ma waqfitx, mill-puliija, sal-armata u d-dipartiment tal-protezzjoni ċivili. Staqsejt lil Robert kemm ħa ritratti. Qalli dawn huma bl-eluf u minnhom niseġ storja li qatt ħadd ma basar bħal-lum sena, meta fraħna li qed tispiċċa sena u se tibda oħra ġdida, li biex nibżgħu għal xulxin irridu nżommu ‘l bogħod minn dawk l-iktar għeżież tagħna."
2020-12-31,“Li timrad bil-Covid mhux ċajta” – Matilde Balzan rikoverata fl-isptar,https://www.tvm.com.mt/mt/news/li-timrad-bil-covid-mhux-cajta-matilde-balzan-rikoverata-fl-isptar/,"Il-preżentatriċi Matilde Balzan qalet li tinsab rikoverata fl-isptar Mater Dei minħabba li mardet bil-Covid-19. Fuq il-midja soċjali, is-Sinjura Balzan qalet li se jkollha tqatta’ l-aħħar jum tas-sena ‘l bogħod minn dawk li tħobb. “Li tkun marid bil-Covid mhux ċajta,” saħqet is-Sinjura Balzan. “Meta qaluli li kelli l-virus ħadtha pjuttost ħażin. Ħassejtni qisni riekba fuq ‘roller coaster’ li jew se twassalna għat-triq tal-fejqan jew għat-tmiem. Kienet tal-biża’ ħafna.” Qalet li s’issa qed tfiq, iżda taf li għad baqgħalha ġimgħat, jekk mhux xhur, biex tirkupra, waqt li sostniet li tinsab f’idejn tajba fl-isptar. Hija rringrazzjat lil dawk kollha li kienu ta’ għajnuna, fosthom professjonisti tas-saħħa u qraba, u appellat biex in-nies ma tiħux dan il-virus biċ-ċajt u biex toqgħod attenta, speċjalment illejla f’lejliet l-ewwel tas-sena. “Tħallux l-2020 tkun l-aħħar sena tagħkom,” temmet tgħid Matilde Balzan."
2020-12-31,“Jekk is-sens komun ma jirbaħx… niltaqgħu fl-emerġenza” – It-Tabib Michael Spiteri,https://www.tvm.com.mt/mt/news/jekk-is-sens-komun-ma-jirbahx-niltaqghu-fl-emergenza-it-tabib-michael-spiteri/,"Dr Michael Spiteri, tabib tal-emerġenza f’Mater Dei, għamel appell lill-pubbliku biex ikompli josserva l-linji gwida tal-awtoritajiet tas-saħħa biex titrażżan l-imxija tal-Covid-19. Fuq il-midja soċjali Dr Spiteri qal li qed jittama li s-sens komun jirbaħ, iżda ma jħossux wisq ottimist meta jara l-kjuwijiet lejn il-vapur t’Għawdex. “Miġemgħat kbar ta’ nies li ma jgħixux fl-istess dar jibqgħu riskjużi ħafna, iżda nemmen li l-maġġoranza vasta tal-Maltin fehmet il-messaġġ u se tkun kawta… jekk dan mhux il-każ, niltaqgħu fid-dipartiment tal-emerġenza għall-ħabta tal-15 ta’ Jannar,” qal Dr Spiteri. Il-kliem iebes ta’ Dr Spiteri sar fid-dawl ta’ attivitajiet ta’ divertiment organizzati b’mod privat li huwa mifhum li se jsiru f’Għawdex għal lejliet l-ewwel tas-sena.  "
2020-12-31,Il-Gvern se jalloka €1 miljun f’għajnuna lis-sidien tal-barijiet u każini,https://www.tvm.com.mt/mt/news/il-gvern-se-jalloka-e1-miljun-fghajnuna-lis-sidien-tal-barijiet-u-kazini/,"Il-Gvern se jalloka €1 miljun lis-sidien tal-barijiet u każini f’għajnuna għad-diffikultajiet li għaddew minnhom kawża tal-pandemija. Dan ħabbru l-Prim Ministru Robert Abela fuq il-midja soċjali, fejn qal li fil-jiem li ġejjin se jkunu qed jitħabbru d-dettalji ta’ dan l-inċentiv. Il-Prim Ministru żied li fl-aħħar ġimgħat żamm kuntatt personali kontinwu ma’ sidien tal-istess barijiet u fehem il-bżonn ta’ aktar sostenn, li jikkumplimenta l-wage supplement li diġa qed jingħata, speċjalment f’dawn il-jiem ta’ festi. Ilbieraħ is-Supretendent tas-Saħħa Charmaine Gauci ħabbret li l-bars u l-każini se jibqgħu magħluqa sa Frar."
2020-12-31,"109 każi ġodda ta’ Covid-19 f’Malta, 64 oħra mfejqa",https://www.tvm.com.mt/mt/news/109-kazi-godda-ta-covid-19-fmalta-64-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 109 każi ġodda ta’ Covid-19 f’Malta minn 2,249 swab test li saru. L-awtoritajiet tas-saħħa ħabbru wkoll li 64 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 11,121 persuna. Minn Marzu ’l hawn f’Malta nstabu 12,774 persuni pożittivi għall-Covid-19, li minnhom hemm 1,434 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 35 ħarġu minn membri tal-familja, 14 minn fuq il-post tax-xogħol, 12 kienu f’kuntatt dirett ma’ persuni pożittivi u 10 minn attivitajiet soċjali. "
2020-12-31,Żewġ irġiel u mara bil-Covid-19 imutu,https://www.tvm.com.mt/mt/news/zewg-irgiel-u-mara-bil-covid-19-imutu/,"Il-Ministeru għas-Saħħa ħabbar li tliet persuni mietu waqt li kienu pożitivi għall-Covid-19. Fl-ewwel każ, raġel ta’ 83 sena, li kien ikkonfermat pożittiv għall-Covid-19 fil-5 ta’ Diċembru, miet ilbieraħ fl-Isptar Mater Dei. Fit-tieni każ, raġel ta’ 67 sena, li kien ikkonfermat pożittiv għall-Covid-19 fis-26 ta’ Diċembru, miet aktar kmieni llum fl-Isptar Mater Dei. Fit-tielet każ, mara ta’ 87 sena, li kienet ikkonfermata pożittiva għall-Covid-19 fis-17 ta’ Diċembru, mietet aktar kmieni llum fl-Isptar Mater Dei. Il-Ministeru għas-Saħħa, filwaqt li ta l-kondoljanzi lill-familjari tal-vittmi u appella biex anke illum l-aħħar tas-sena jibqgħu jiġu osservati l-miżuri kollha ta’ prevenzjoni, fosthom id-distanza soċjali u l-ilbies tal-maskra."
2020-12-31,Mit-Tnejn jibdew jitlaqqmu l-ħaddiema u r-residenti fid-djar tal-anzjani,https://www.tvm.com.mt/mt/news/il-varjant-il-gdid-tal-covid-importanti-izjed-minn-qabel-li-nibqghu-nosservaw-il-mizuri/,"Hekk kif ilbieraħ tħabbar li l-varjant il-ġdid tal-Covid-19 wasal f’Malta, illum id-Deputat Prim Ministru u Ministru għas-Saħħa Chris Fearne tenna l-appell biex in-nies tibqa’ tosserva l-pariri tal-awtoritajiet tas-saħħa. Meta kien qed jiġi intervistat fuq TVAM, Dr Fearne esprima l-fiduċja li t-tilqima ta’ Pfizer/BioNTech se taħdem ukoll fuq dan il-varjant, li ġie rrappurtat għall-ewwel darba f’nofs Diċembru fir-Renju Unit. Żied li għalkemm dan il-varjant ma jidhirx li huwa iktar perikoluż, madankollu jinfirex iktar malajr. Għalhekk, f’dawn il-ġimgħat huwa importanti iżjed minn qabel li jkunu osservati l-miżuri ta’ mitigazzjoni, li jinkludu l-ilbies tal-maskra u ż-żamma tad-distanza, kif ukoll nuqqas ta’ attivitajiet soċjali. Dan għandu jibqa’ jsir sakemm ikun ingħata biżżejjed tilqim biex togħla l-immunità tal-poplu. Id-Deputat Prim Ministru ħabbar li minn nhar it-Tnejn se jibdew jingħataw it-tilqima l-ħaddiema u r-residenti fid-djar tal-anzjani."
2020-12-30,Covid-19: fl-ITU kien hemm mara għal kull tliet pazjenti rġiel,https://www.tvm.com.mt/mt/news/covid-19-fl-itu-kien-hemm-mara-ghal-kull-tliet-pazjenti-rgiel/,"Bħalissa hemm tnax-il pazjenti morda bil-Covid-19 fit-Taqsima tal-Kura Intensiva. F’kummenti ma’ TVM, iċ-Chairman tad-Dipartiment tal-Anestesija u l-Kura Intensiva qal li s’issa kien hemm rikoverati fl-ITU mara għal kull tliet pazjenti rġiel, filwaqt li terz tal-pazjenti li jidħlu f’din it-Taqsima ma jkollhomx bżonn ventilator. Sostna kif l-obeżità hija fost l-ikbar problemi fl-ITU, speċjalment jekk il-pazjenti jridu jitpoġġew fuq ventilator biex l-ossiġnu jgħaddi dirett fil-pulmun. Minn Marzu ‘l hawn, daħlu ftit iżjed minn 100 pazjent marid bil-covid fit-taqsima tal-kura intensiva. Għall-ewwel kien qed ikun hemm bejn tlieta u erba’ pazjenti, iżda meta minn Awwissu ‘l quddiem bdew jiżdiedu l-każi, telgħu għal bejn 10 u 15 il-pazjenti bil-covid fl-ITU. Iċ-Chairman tad-Dipartiment tal-Anestesija u l-Kura Intensiva, Carmel Abela qal lil Television Malta li minn analiżi tal-pazjenti fl-ITU, il-Covid-19 jidher li tkabar l-aktar lill-irġiel iżda r-raġuni għal dan mhix magħrufa. Qal li r-rata ta’ dawn il-100 pazjent li kienu rikoverati fl-ITU kienet ta’ mara għal kull tliet irġiel. “L-età medja tal-pazjenti li daħlu l-ITU kienet ta’ 66 sena. Tfisser li kien hemm nies iżgħar u nies ikbar. Kien hemm nies anki ta’ 40 sena iva.” Spjega li terz tal-pazjenti bil-Covid-19 li jispiċċaw jidħlu fl-ITU ma jkollhomx bżonn ventilator iżda jieħdu l-ossiġnu bil-maskri jew b’pajpijiet mill-imnieħer. Jekk b’dan it-tip ta’ ossiġnu, il-pazjent ma jkampax, jispiċċa fuq ventilazzjoni artifiċjali għaliex l-infezzjoni fil-pulmun tant tkun qawwija li ma jkunx jista’ jieħu nifs waħdu u għalhekk jitpoġġa fuq ventilator li jżommu ħaj. “Sfortunatament dawk li jispiċċaw fuq il-ventilator kellhom mortalità għolja mhux Malta biss, id-dinja kollha. Qisu żewġ terzi tal-pazjenti li jispiċċaw fuq il-ventilator ma jgħixux. Terz jgħixu.” Mistoqsi jekk minn dawk li jibqgħu ħajjin ikollhomx effetti għal għomorhom, Dr Abela qal li dan mhux magħruf/ Qal li hu fatt li pazjenti fuq ventilator idumu ma jirkupraw. “Meta jinqalgħu minn fuq il-ventilator idumu wkoll qishom jispiċċaw ħafna bla saħħa, bla saħħa muskolari, in-nifs jibqa’ maqtugħ ikunu ħafna drabi bil-pipe fit-trachea, ftit minnhom jiżviluppaw kumplikazzjonijiet tal-kliewi ikollho bżonn id-dialysis, u jibqgħu suxxettibbli għal aktar infezzjonijiet tal-isptar u tal-fatt li inti m’intix b’saħħtek.” Dr Abela qal li r-raġuni prinċipali għaliex pazjent bil-covid jispiċċa l-ITU hi għax ma jkollux biżżejjed ossiġnu fid-demm. Fattur li sejjaħ interessanti f’dawn il-każi hu li minkejja li l-ossiġnu fid-demm ikun baxx, nifishom ma jkunx maqtugħ. Qal li jindunaw minn test tad-demm u malli jirriżulta li hu baxx ħafna, dawn il-pazjenti jispiċċaw kważi mill-ewwel l-ITU fuq il-ventilator. Fost l-akbar problemi għall-pazjenti fl-ITU hija l-obeżità li minbarra li toħloq mard ieħor bħal dijabete, pressjoni għolja, il-kolesterol u l-mard tal-qalb, li ukoll ma jgħinux pazjenti bil-Covid, l-obeżità toħloq problemi kbar speċjalment jekk dawn iridu jitpoġġew fuq ventilator biex l-ossiġnu jgħaddi dirett fil-pulmun."
2020-12-30,Fl-Ingilterra: Studenti tas-sekondarja jidħlu lura l-iskola aktar tard biex isir l-ittestjar tal-massa,https://www.tvm.com.mt/mt/news/fl-ingilterra-studenti-tas-sekondarja-jidhlu-lura-l-iskola-aktar-tard-biex-isir-l-ittestjar-tal-massa/,"F’konferenza tal-aħbarijiet il-lejla, il-Prim Ministru tar-Renju Unit Boris Johnson kien ċar u dirett dwar kif l-Ingliżi għandhom jilqgħu s-sena l-ġdida. Stqarr li hu fiduċjuż li l-affarijiet jkunu ħafna aħjar sal-Għid, fl-ewwel ġimgħa ta’ April. Il-gvern Ingliż ħabbar kif se jaħdmu l-iskejjel wara l-btajjel tal-Milied. Studenti tal-primarja li jgħixu f’żoni bl-aktar livell għoli ta restrizzjonijiet mhux se jidħlu lura l-iskola fl-4 ta’ Jannar kif pjanat. Ħafna mill-istudenti tas-sekondarja se jidħlu lura aktar tard biex ikun jista jsir ittestjar tal-massa, bil-Prim Ministru Johnson jgħid li dawn se jsirilhom test għal covid regolarment. Intant, min-nofs il-lejl diversi partijiet tal-Ingilterra se jiffaċċjaw aktar miżuri stretti kontra l-coronavirus. Iż-żoni bl-ogħla livell ta’ restrizzjonijiet qed jgħixu f’ambjent simili għall-aħħar lockdown nazzjonali, bin-nies ordnati jibqgħu id-dar, sakemm m’għandhomx raġuni valida bħax-xogħol jew għall-edukazzjoni, il-ħwienet kollha mhux essenzjali se jibqgħu magħluqa, ma jistgħux isiefru jew joħorġu miż-żona tagħhom għajr jekk mhux vera għall-bżonn, tiġijiet jistgħu jsiru f’ċirkostanzi eċċezjonali u n-nies ma jistgħux jiltaqgħu fuq ġewwa ma’ nies li ma jgħixux magħhom. Intant, ir-Renju Unit sar l-ewwel pajjiż fid-dinja li approva t-tilqima tal-coronavirus żviluppata minn AstraZeneca u l-Università ta’ Oxford. Il-gvern Ingliż qal li aċċetta r-rakomandazzjoni tal-Aġenzija Regolatorja għall-Mediċini u l-Prodotti tas-Saħħa biex toħroġ awtorizzazzjoni ta’ emerġenza. ”This vaccine, COVID-19 vaccine AstraZeneca, has been approved for use in people aged 18 years and older, with two standard doses, four to 12 weeks apart.” Il-gvern Ingliż diġà ordna mitt miljun doża tat-tilqima. Hu rrappurtat li t-tilqima baqalha biex tiġi approvata mir-regolaturi tal-Unjoni Ewropea u tal-Istati Uniti. Fir-Renju Unit se tibda tingħata minn nhar it-Tnejn, 4 ta’ Jannar.” Il-kap tal-Għaqda Dinjija tas-Saħħa, immarkat sena mill-ewwel każi ta’ coronavirus li ġie rrappurtat fiċ-Ċina, u ħeġġet biex kulħadd ikollu aċċess għat-tilqima, mhux biss dawk li jgħixu fil-pajjiżi sinjuri. “To do this, COVAX needs just over $4 billion to buy vaccines for low and lower middle income countries. This is the challenge we must rise to in the New Year.” Il-gvernatur ta’ Tokyo fil-Ġappun wissa li l-każi tal-coronavirus jistgħu jisplodu fil-jiem li ġejjin hekk kif il-pajjiż beda l-perjodu ta’ btajjel għall-ewwel tas-sena, li matulu miljuni ta’ nies jivjaġġaw minn post għall-ieħor. U fl-Awstralja, l-awtoritajiet qed jissikkaw il-miżuri fuq l-attivitajiet b’mod partikolari għall-avvenimenti ta’ tmiem is-sena bil-għan li ma jkunx hemm trasmissjoni qawwija tal-virus, wara li nstab cluster ġdid ta’ każi.  "
2020-12-30,Logħba tombla titfa’ lil 70 anzjan fi kwarantina wara li 8 minnhom instabu pożittivi għall-Covid-19,https://www.tvm.com.mt/mt/news/loghba-tombla-titfa-lil-70-anzjan-fi-kwarantina-wara-li-8-minnhom-instabu-pozittivi-ghall-covid-19/,"Waqt il-konferenza stampa tal-lum, il-Professur Charmaine Gauci kkonfermat li fost il-clusters tal-bieraħ hemm wieħed ta’ grupp ta’ anzjani li kienu miġmugħin jilagħbu t-tombla. Minn 70 anzjan, 8 minnhom instabu pożittivi għall-Covid-19 u għalhekk kollha spiċċaw fi kwarantina. Il-Professur Gauci mill-ġdid appellat biex il-pubbliku jibqa’ għaddej bil-mezzi ta’ prevenzjoni anke jekk it-tilqima waslet. Il-Professur qalet li għadna wisq fil-bidu u diġà nafu f’jiġri meta nillaxkaw u li mhux żmien li nitħalltu ma’ persuni mhux mill-istess dar."
2020-12-30,Il-preżenza f’Malta tal-varjant tal-COVID-19 ifisser sfida akbar fil-kontroll tal-pandemija – Covid Action Team PN,https://www.tvm.com.mt/mt/news/il-prezenza-fmalta-tal-varjant-tal-covid-19-ifisser-sfida-akbar-fil-kontroll-tal-pandemija-covid-action-team-pn/,"Għall-COVID Action Team tal-Partit Nazzjonalista, il-preżenza f’Malta tal-varjant tal-COVID-19 ifisser sfida akbar fil-kontroll tal-pandemija. Fi stqarrija ntqal li l-oppożizzjoni se tkompli tisħaq għal aktar sigurtà fil-miżuri li qegħdin jittieħdu kemm biex nevitaw importazzjoni ta’ infezzjonijiet ġodda kif ukoll trasmissjonijiet lokali. Il-COVID Action Team tal-Partit Nazzjonalista qal li l-gvern għandu jassigura responsabilità fl-osservanza tar-regolamenti maħruġin mill-awtoritajiet tas-saħħa u saħaq li għandha tiġi evitata pressjoni fuq servizzi u l-kura tas-saħħa li tista’ twassal għal riperkussjonijiet fuq il-pazjenti u l-frontliners."
2020-12-30,Bars u każini magħluqa sal-ewwel ta’ Frar – il-Professur Gauci,https://www.tvm.com.mt/mt/news/bars-u-kazini-maghluqa-sal-ewwel-ta-frar-il-professur-gauci/,"Waqt il-konferenza stampa tal-lum, il-Professur Gauci qalet li l-avviż legali se jiġġedded biex il-bars u każini għalissa jibqgħu magħluqin sal-1 ta’ Frar. Dan il-Professur qalitu fid-dawl tal-aħbar li nstabu 3 każijiet ta’ varjant ġdid tal-Covid-19 f’Malta, liema mikrobu jinxtered 70% aktar malajr. Il-Professur Gauci appellat lill-pubbliku biex jibqa’ jħares il-miżuri tal-mitigazzjoni tal-awtoritajiet biex kulħadd jipproteġi saħħtu u saħħet ħaddieħor. Dan l-avviż legali kien inħareġ lejn tmiem Ottubru u qed jiġi estiż sal-ewwel ta’ Frar bħala mezz ta’ prekawzjoni minħabba l-pandemija. Ara wkoll: Jinstab il-varjant ġdid tal-Covid-19 f’Malta – id-Deputat Prim Ministru 3 każijiet tal-varjant ġdid f’Malta – 124 każi ġodda, 138 imfejqa u persuna tmut waqt li kienet pożittiva bil-virus  "
2020-12-30,"3 każijiet tal-varjant ġdid f’Malta – 124 każi ġodda, 138 imfejqa u persuna tmut waqt li kienet pożittiva bil-virus",https://www.tvm.com.mt/mt/news/covid-19-3-kazijiet-tal-varjant-gdid-fmalta-124-kazi-godda-138-imfejqa-u-persuna-tmut-waqt-li-kienet-pozittiva-bil-virus/,"Dwar l-aħbar li nstabu f’Malta persuni infettati bil-varjant ġdid tal-Covid-19, il-Professur Gauci qalet li l-awtoritajiet sabu 3 każijiet bil-varjant tal-Ingilterra. 2 minnhom huma barranin, koppja ta’ 37 u 47 sena li ġew mill-Ingilterra fid-19 ta’ Diċembru u nstabu pożittivi malli waslu l-ajruport u kellhom sintomi vera minimi. Dan ġara tmint ijiem wara li Malta imponiet projbizzjoni fuq l-ivjaġġar mir-Renju Unit ħlief għal Maltin li riedu jiġu lura.  Maltija ta’ 75 sena wkoll tinsab bil-varjant u dwar il-każ tagħha għadhom qed isiru l-investigazzjonijiet. Kull min kien f’kuntatt magħha tqiegħed fi kwarantina mandatorja. Il-varjant, qalet il-Professur, jinfirex b’rata mgħaġġla b’70% aktar minn dik tas-soltu. Il-Professur ikkonfermat ukoll li persuna oħra mietet waqt li kienet pożittiva bil-virus. Hija kellha 93 sena u kienet qiegħda fid-Dar tas-Samaritan it-Tajjeb. Fost il-persuni li jinsabu għall-kura fl-isptarijiet jew homes, 12 minnhom jinstabu għall-kura fl-ITU. Minn fost il-każi attivi, hemm 63 persuna rikoverati fl-Isptar Mater Dei, 28 fi sptarijiet oħra u 73 f’Dar is-Samaritan it-Tajjeb f’San Pawl il-Baħar li tilqa’ anzjani minn djar residenzjali. Il-Ministeru għas-Saħħa qal li fl-aħħar 24 siegħa nstabu 124 każi oħra tal-Covid-19 f’Malta minn 3,043 swab test, b’138 persuni oħra jfiqu mill-virus. Hija appellat biex il-pubbliku jibqa’ għaddej bil-mezzi ta’ prevenzjoni anke jekk it-tilqima waslet. Il-Professur qalet li għadna wisq fil-bidu u diġà nafu f’jiġri meta nillaxkaw. Qalet li 8 każijiet tal-bieraħ instabu fi cluster ta’ xjuħ li kienu miġburin jilagħbu t-tombla. Għalhekk kull min kien f’din il-cluster tqiegħed fi kwarantina. Fi tweġiba tall-mistoqsijiet tal-ġurnalisti, il-Professur Gauci qalet li l-bars u l-każini se jibqgħu magħluqin bl-avviż legali jiġġedded sal-1 ta’ Frar. Dwar it-tilqima, il-Professur Gauci qalet li kull min ħadha f’dawn it-tliet ijiem ma kellux xi effetti notevoli wara, tant li stqarret li kollegi tagħha li ħaduha xorta rrappurtaw għax-xogħol. Segwi l-konferenza stampa hawn:  "
2020-12-30,Jinstab il-varjant ġdid tal-Covid-19 f’Malta – id-Deputat Prim Ministru,https://www.tvm.com.mt/mt/news/jinstab-il-varjant-gdid-tal-covid-19-fmalta-id-deputat-prim-ministru/,"Id-Deputat Prim Ministru, Chris Fearne ħabbar fuq Twitter li nstab il-varjant ġdid tal-Covid-19 f’Malta. Dr Fearne qal li l-każijiet misjuba f’Malta ġew iżolati b’kull min kien f’kuntatt mal-persuni ntefa’ fi kwarantina mandatorja. Il-varjant il-ġdid li feġġ għall-ewwel darba fir-Renju Unit huwa magħruf li jinxtered ħafna aktar malajr.   "
2020-12-30,Fin-12:30 – Is-Supretendent għas-Saħħa Pubblika tindirizza konferenza tal-aħbarijiet dwar il-Covid-19,https://www.tvm.com.mt/mt/news/fin-1230-is-supretendent-ghas-sahha-pubblika-tindirizza-konferenza-tal-ahbarijiet-dwar-il-covid-19-4/,"Is-Supretendent għas-Saħħa Pubblika, Charmaine Gauci fin-12:30 mistennija tindirizza konferenza stampa dwar il-Covid-19 f’pajjiżna. Il-konferenza se tixxandar dirett fuq TVM, tvm.com.mt, Radju Malta u il-paġna Facebook ta’ TVM.  "
2020-12-30,Liema huma l-pajjiżi li sabu l-varjant il-ġdid tal-Covid-19?,https://www.tvm.com.mt/mt/news/liema-huma-l-pajjizi-li-sabu-l-varjant-il-gdid-tal-covid-19/,"L-Istati Uniti ngħaqad ma’ tmintax-il pajjiż ieħor li fl-aħħar jiem irrappurtaw is-sejba tal-varjant il-ġdid tal-Covid-19 li deher l-ewwel fir-Renju Unit. Ir-Renju Unit qal li dan il-varjant hu mifhum li oriġina mill-Afrika t’Isfel u jiġi trażmess ħafna iktar malajr, anki jekk ma jidhirx li huwa iktar perikoluż. Il-pajjiżi li rrappurtaw is-sejba ta’ dan il-varjant huma l-Iżvezja, Franza, Spanja, l-Iżvizzera, id-Danimarka, in-Nederlandja, il-Ġermanja, l-Italja, il-Kanada, il-Ġappun, il-Lebanon, Singapore, l-Awstralja, l-Emirati Għarab Magħquda, l-Indja, il-Korea t’Isfel, u l-Pakistan. Ħafna mill-persuni li nstabu pożittivi għal dan il-varjant f’pajjiżi madwar l-Ewropa, l-Awstralja u l-Asja kienu ġejjin minn titjiriet mir-Renju Unit. Madankollu f’każi oħra bħal dawk fil-Kanada u l-Istati Uniti, il-persuni infettati ma kinux siefru riċentament. Minbarra l-varjant li ġie skopert f’nofs Diċembru fir-Renju Unit, fl-istess żmien varjant ieħor tal-virus kien irrappurtat fin-Niġerja, iżda t-tagħrif dwaru għadu skars."
2020-12-29,Xi rwol kellha l-midja matul il-pandemija tal-Covid-19?,https://www.tvm.com.mt/mt/news/xi-rwol-kellha-l-midja-matul-il-pandemija-tal-covid-19/,"Matul is-sena 2020 spikkat l-importanza tal-irwol tal-media, li tagħti tagħrif fattwali minnufih, biex setgħu jittieħdu l-prekawzjonijiet biex titnaqqas l-imxija tal-COVID-19. Telelvision Malta stħarreġ dwar dan ma’ esperti fil-qasam u sab kemm il-media għandha rwol siewi biex wasslet il-messaġġ awtentiku lin-nies u fl-istess waqt għenet biex tqajjem kuxjenza dwar l-isfidi li ġabet magħha il-pandemija fl-aħħar għaxar xhur. Fl-2020, fl-Aħbarijiet ta’ Television Malta il-kliem Covid u Coronavirus intużaw aktar minn 20,000 darba, hekk kif mill-bidu ta’ din is-sena il-mezzi ta’ komunikazzjoni tal-Public Broadcasting Services, minnufih bdew iwasslu informazzjoni u pariri utli dwar il-pandemija. Is-Supretendent tas-Saħħa Pubblika, Il-Professur Charmaine Gauci qalet li din is-sena l-irwol tal-media li tkun fattwali inħass iktar minn snin oħra, minħabba li qajmet għarfien u waslet il-pariri tal-esperti minnufih, b’differenza mill-media soċjali li twassal messaġġi li mhux dejjem ikun veritieri. “Jekk tħares hemm barra fuq is-social media tara ħafna informazzjoni li ħafna drabi mhix daqshekk korretta u allura fil-moħħ tal-persuni jkun hemm dawn id-dubji li fi stat ta’ pandemija importanti li nikkontrolawhom. Għalhekk il-media kellha irwol kbir ħafna li twassal messaġġi li jkunu bbażati fuq ix-xjenza, imma wkoll twassal il-messaġġi li tneħħi d-dubji li jkollhom il-persuni f’moħħhom li jkunu ġabu minn sorsi mhux daqshekk informattivi.” Mistoqsi dwar l-impatt li informazzjoni żbaljata u xi kultant qarrieqa li ġieli tinxtered fuq il-media soċjali, Dr Alex Grech, mill-Fakultà tal-Midja u x-Xjenzi tal-Għarfien fl-Università ta’ Malta qal li l-pubbliku qiegħed japprezza u jfittex iktar sorsi ta’ informazzjoni kredibbli u awtentiċi. Dr Grech qal li l-informazzjoni fattwali flimkien mal-intervisti mal-esperti mediċi b’informazzjoni li wieħed seta’ joqgħod fuqha, wasslet biex sar sforz kollettiv li rażżan l-imxija tal-COVID-19 fil-gżejjer Maltin. “Jien naħseb ċikli ta’ fiduċja u nuqqas ta’ fiduċja, u rridu noqgħodu attenti bid-diskors li jintqal fuq il-media, għalhekk ngħid li persuni bħali u bħal missieri, jistaqsu lil min jistgħu jafdaw.” Min-naħa tiegħu, il-Kummissarju għas-Saħħa Mentali Dr John Cachia qal li minbarra li għenet lil Maltin u l-Għawdxin jieħdu l-prekawzjonijiet fil-ħin opportun biex jipproteġu saħħithom, f’mument ta’ kriżi il-media qiegħda sservi wkoll biex tqajjem kuxjenza dwar is-saħħa mentali tal-poplu tul il-pandemija. “Issa deħlin sfidi oħrajn għas-saħħa mentali u fejn issa ser ikompli l-irwol importanti li jiddiversifika biex jibqa’ jwassal informazzjoni korretta u attendibbli fuq x’inhu jiġri eżattament però mbagħad, il-media tiddiversifika wkoll, l-offerta tagħha ta’ programmi, ta’ varjetà lin-nies, biex ikollhom affarijiet oħra barra l-pandemija fuq xiex huma jistgħu jiddevertu.” B’iktar nies joqogħdu ġewwa minħabba l-Covid, żdied il-ħin li wieħed iqatta’ jfittex l-informazzjoni mill-mezzi tax-xandir. Għalhekk matul dawn ix-xhur l-istazzjon nazzjonali dejjem xandar kemm jista’ jkun tagħrif fattwali permezz tal-aħbarijiet u xandiriet speċjali, kif ukoll diversi ġeneri ta’ programmi fuq TVM, TVM2, Radju Malta u tvm.com.mt kemm dwar il-Covid u anke trażmissjonijiet oħra biex jedukaw u jiddevertu lill-udjenzi tagħna fi kwalunkwe ħin tal-ġurnata."
2020-12-29,Kif żvolġiet il-pandemija fix-xhur li għaddew f’pajjiżna?,https://www.tvm.com.mt/mt/news/kif-zvolgiet-il-pandemija-fix-xhur-li-ghaddew-fpajjizna/,"Mill-bidu tal-pandemija kien hawn mat-12,500 każ ta’ Covid u saru mal-509,000 swab test. Infatti meta nħarsu lura lejn l-2020, l-iktar li spikka matul is-sena kien dan il-virus, li waqqaf ir-ritmu normali u ħajjitna nbidlet f’sitwazzjoni bla preċedent, kemm f’Malta u kullimkien madwar id-dinja. Is-sena 2020 se tibqa’ mfakkra bħala s-sena tal-pandemija. Hekk kif Malta u l-bqija tad-dinja kienet qed isellem lill-2019 u tilqa’ fostna l-2020, 11 il-elf kilometru ‘l bogħod minn xtutna f’Wuhan beda jinferex b’rata allarmanti virus misterjuż. F’Jannar, l-aħbarijiet internazzjonali kienu ddominati minn dan il-virus u l-awtoritajiet tas-saħħa Maltin bdew jħejju għall-eventwalita li dan jasal fi xtutna. Fi Frar il-virus kompla jinfirex b’rata allarmanti speċjalment fl-Ewropa f’dan l-isfond il-Gvern ħabbar l-ewwel miżuri ta’ kwarantina mandatorja għall-persuni li waslu Malta mill-Italja sakemm fis-7 ta’ Marzu l-virus wasal fi xtutna bl-ewwel każ. Ftit jiem biss wara l-Gvern ħabbar l-għeluq tal-iskejjel u l-knejjes u sal-aħħar tax-xahar, il-pajjiż spiċċa f’lockdown parzjali bl-għeluq tal-għola istutizzjonijiet, l-ajurport u ħwienet u ristoranti. F’dan l-isfond il-Gvern beda joffri għajnuna lil negozi u ħaddiema milquta fosthom bis-suppliment tal-pagi b’dak li kellu jkun l-ewwel pakkett finanzjarju imqanqal mill-pandemija biex iżomm lill-ekonomija għaddejja minkejja l-isfidi li ġab miegħu l-Covid. F’April il-każijiet komplew jiżdidedu u fit-tieni ġimgħa tax-xahar kienet irreġistrata l-għola figura ta’ każijiet ġodda sa dak il-jum, 52 każ. Fit-tmienja t’ April, il-poplu nħasad bl-ewwel mewta ta’ anzjana li mietet kienet pożittiva għall-virus. Iżda sal-aħħar ta’ dan ix-xahar in-numru ta’ każijiet ġodda kompla jonqos filwaqt li n-numru ta’ persuni li rkupraw kompla jiżdied. Għalhekk fl-ewwel ta’ Mejju l-Gvern irrilassa il-miżuri ristrettivi li fost l-oħrajn bil-ftuħ tal-ħwienet tax-xorb, ristoranti, diskoteki u attivitajiet tal-massa. Hekk kif il-pajjiż kien qed jerġa’ jirpilja mill-virus, f’Ġunju l-Gvern issiġilla l-istrateġija ekonomika tal-pandemija bit-tnedija tal-pjan ta’ rkupru ekonomiku b’miżuri li jlaħħqu 900 miljun. F’dan il-perjodu ma kienu qed jiġu rrapurtati l-ebda każijiet ġodda. Iżda, taħt ix-xemx ta’ Lulju l-ottimiżu sfuma hekk kif wara festin f’lukanda f’San Ġiljan li dam jumejn reġgħu splodew il-każi ġodda. Dan wassal biex mill-ġdid f’Awissu l-attivitajiet tal-massa jiġu projbiti. Hekk kif il-każijiet komplew jiżdidedu, f’nofs Ottubru l-awtoritajiet tas-saħħa għamlu mandatorju l-użu tal-maskri waqt li l-ħwienet tax-xorb u każini ġew ordnati jagħlqu. Baqgħu miftuħin bir-restrizzjonijiet ir-restoranti. F’Novembru Malta rreġistrat 208 każ ġdid – l-ogħla numru ta’ każi ġodda f’24 siegħa. Biex imbagħad f’Diċembru lejlet il-kunċizzjoni d-Deputat Prim Ministru u Ministru tas-Saħħa Chris Fearne ħabbar l-istrateġija ta’ Malta għall-tlaqqim u qal li Malta se tirċievi maz-zewġ miljun tilqima mingħand il-kumpaniji farmaċewtiċi li qed jipproduċu l-vaċċin. Ftit jiem wara l-Prim Ministru Robert Abela qal ma’ TVM li l-vaċċin mistenni jkun disponibbli f’Malta sal-aħħar tax-xahar. U fil-fatt 4 t’ijiem il-bogħod mill-Milied l-awtoritajiet regolatorji ewropej approvaw l-użu tal-vaċċin biex fis-26 ta’ Diċembru l-poplu Malti u Għawdxi rċieva l-ewwel kunsinja ta’ vaċċin mingħand Pfizer BioNtech. 24 siegħa wara l-infermiera Rachel Grech saret l-ewwel Maltija li tlaqqmet kontra dan il-virus li se jibqa’ jnaqqax l-2020 bħala waħda mill-agħar snin fl-istorja tal-umanità."
2020-12-29,"115-il każ ġdid ta’ Covid-19 f’Malta, 128 oħra mfejqa",https://www.tvm.com.mt/mt/news/115-il-kaz-gdid-ta-covid-19-fmalta-128-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 115-il każ ġdid ta’ Covid-19 f’Malta minn 2,797 swab test li saru. L-awtoritajiet tas-saħħa ħabbru wkoll li 128 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 10,919 persuna. Minn Marzu ’l hawn f’Malta nstabu 12,541 persuni pożittivi għall-Covid-19, li minnhom hemm 1,407 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 34 ħarġu minn membri tal-familja, 18 minn fuq il-post tax-xogħol, 7 kienu f’kuntatt dirett ma’ persuni pożittivi u 8 minn attivitajiet soċjali. "
2020-12-29,ARA: L-ewwel infermiera f’Għawdex tingħata t-tilqima għall-Covid-19,https://www.tvm.com.mt/mt/news/ara-l-ewwel-infermiera-fghawdex-tinghata-t-tilqima-ghall-covid-19/,"Infermiera fl-Isptar Ġenerali t’Għawdex dalgħodu kienet l-ewwel persuna f’Għawdex li ħadet it-tilqima għall-Covid-19. Felicienne Cini hija Senior Staff Nurse fit-taqsima tal-kura intensiva. Għal din l-okkażjoni attendew il-Prim Ministru Robert Abela, id-Deputat Prim Ministru Chris Fearne, u l-Ministru għal Għawdex Clint Camilleri. Fi stqarrija fuq il-midja soċjali, il-Prim Ministru qal li bħala pajjiż wasalna s’hawn għax konna magħqudin u ffukati. Qal li l-Gvern se jkompli jaħdem biex Malta tkun minn ta’ quddiem li terġa’ taqbad it-triq tas-suċċess. It-tilqim tal-lum isegwi l-ewwel tilqim fil-gżejjer Maltin li sar il-Ħadd li għadda, meta infermiera tal-IDU f’Mater Dei saret l-ewwel persuna f’pajjiżna li rċeviet din it-tilqima. It-tilqim tal-lum f’Għawdex miexi kif skedat skont il-pjan tal-awtoritajiet tas-saħħa għat-tilqim kontra l-Covid-19, li tħabbar waqt konferenza stampa fil-21 ta’ Diċembru. Ara iktar hawn: AĠĠORNAT: Nhar il-Ħadd l-ewwel persuni f’Malta se jitlaqqmu għall-Covid-19 "
2020-12-29,L-Awstralja twissi li lesta tiddeporta turisti li jheddu s-saħħa pubblika,https://www.tvm.com.mt/mt/news/l-awstralja-twissi-li-lesta-tiddeporta-turisti-li-jheddu-s-sahha-pubblika/,"L-awtoritajiet Awtraljani wissew lil turisti li ma josservawx ir-restrizzjonijiet tal-Covid-19 li tista’ titteħdilhom il-visa u jiġu deportati. Il-Ministru tal-Immigrazzjoni Alex Hawke għamel din id-dikjarazzjoni wara li esprima xokk għal folol ta’ żgħażagħ li nġemgħu fuq bajja f’Sydney fil-Milied. Iż-żgħażagħ, li ntqal li ħafna minnhom kienu turisti mir-Renju Unit, dehru jixorbu waqt festin fuq Bronte Beach, mingħajr maskri jew distanza bejniethom. Din l-attività qanqlet rabja fost ħafna residenti ta’ Syndey, li kellhom iqattgħu l-Milied b’restrizzjonijiet fuq il-festini jew saħansitra f’lockdown, hekk kif il-coronavirus reġa’ faqqa’ f’din il-belt. Bronte beach parties... not so much social distancing going on... pic.twitter.com/3StFoCaWB8"
2020-12-28,5 anzjani jmutu waqt li kienu pożittivi għall-Covid-19,https://www.tvm.com.mt/mt/news/5-anzjani-jmutu-waqt-li-kienu-pozittivi-ghall-covid-19/,"Il-Ministeru għas-Saħħa kkonferma li ħames anzjani mietu waqt li kienu pożittivi għall-Covid-19. Fl-ewwel każ anzjana ta’ 88 sena, li kienet ikkonfermata pożittiva għall-Covid-19 fit-22 ta’ Diċembru, mietet ilbieraħ fl-Isptar Mater Dei. Fit-tieni każ anzjana ta’ 93 sena, li kienet ikkonfermata pożittiva għall-Covid-19 fit-13 ta’ Diċembru, mietet ilbieraħ fl-Isptar Mater Dei. Fit-tielet każ, anzjan ta’ 86 sena li kien ikkonfermat pożittiv għall-Covid19 fit-13 ta’ Diċembru, miet ilbieraħ fl-Isptar Mater Dei. Fir-raba’ każ anzjan ta’ 95 sena, li kien ikkonfermat pożittiv għall-Covid-19 fis-16 ta’ Diċembru, miet ilbieraħ fl-Isptar Mater Dei. Fil-ħames każ anzjan ta’ 77 sena, li kien ikkonfermat pożittiv għall-Covid-19 fil-21 ta’ Diċembru, miet aktar kmieni llum fl-Isptar Mater Dei."
2020-12-28,101 każi ġodda ta’ Covid-19 f’Malta – 123 oħra mfejqa,https://www.tvm.com.mt/mt/news/101-kazi-godda-ta-covid-19-fmalta-123-ohra-mfejqa/,"Il-Ministeru għas-Saħħa kkonferma li fl-aħħar 24 siegħa nstabu 101 każi ġodda ta’ Covid-19 f’pajjiżna minn 2,399 swab test, mentri 123 oħra fiequ mill-virus. Il-każijiet tal-lum għadhom qed jiġu investigati iżda minn tal-bieraħ, 22 huma membri mill-istess familja, 9 oħra ħarġu wara li kienu f’kuntatt ma’ xi ħadd bil-virus fuq il-post tax-xogħol. 19 persuni oħra issa jinsabu infettati wara li kienu f’kuntatt dirett ma’ persuni bil-virus mentri 8 oħra ħarġu minn ġemgħat ta’ persuni fejn kien hemm min kien infettati bil-virus.  "
2020-12-27,“Il-vaċċin ta’ Pfizer u Biontech m’għandu l-ebda effett fuq il-ġenetika”,https://www.tvm.com.mt/mt/news/il-vaccin-ta-pfizer-u-biontech-mghandu-l-ebda-effett-fuq-il-genetika/,"Il-Kap tat-taqsima tal-Mard Infettiv f’Mater Dei qal li t-tilqima ta’ Pfizer Biontech m’għandha l-ebda effett fuq il-ġenetika. Dr Charles Mallia Azzopardi qal li x-xjenzati waslu għal din it-tilqima daqshekk malajr bl-għajnuna ta’ investiment bla preċedent fir-riċerka u t-testijiet kliniċi, u mhux għax ix-xogħol sar bi traskuraġni. Intervistat waqt xandira speċjali ta’ aħbarijiet Dr Mallia Azzopardi appella biex dawk kollha eliġibbli jieħdu t-tilqima, anke nies li rkupraw mill-Covid. Għall-Kap tat-Taqsima tal-Mard Infettiv fl-isptar Mater Dei Dr Charles Mallia Azzopardi kulħadd għandu jieħu t-tilqima li ddeskriva bħala tarka għall-agħar effetti tal-Covid fosthom il-pulmonite. “L-istudji li saru s’issa fuq dawn il-vaċċini juppruvaw mingħajr dubju ta’ xejn li jekk jiena taqabadni l-infezzjoni mhux se tagħmili ħsara. Jiġifieri l-virus mhux se jinżel fil-pulmun tiegħi u mhux se jagħmili ħsara, la se jtellali deni qawwi, mhux se jaqtali nifsi u mhux se nispiċċa l-Isptar u lanqas l-ITU.” Mistoqsi dwar il-ħin relattivament qasir li fih ġie żviluppat il-vaċċin il-Kap tat-Taqsima tal-Mard Infettiv irrimarka li l-Covid tefa d-dinja sħiħa għarkopptejha u allura sar investiment massiġġ bla preċedent biex tinstab soluzzjoni. “Konfidenti li t-tilqima hi sigura? Konfidenti kemm jista’ jkun. Jiġifieri mill-istudji kollha li saru. Eluf ta’ voluntieri ma kellniex problemi issa ovvjament wieħed dejjem jistaqsi; kif proċess li s-soltu jieħu għaxar-ħmistax il-sena jista’ jitnaqas għal ħdax il-xahar? Kif jista’ wieħed jitwemen? U l-anoloġija li nuża jiena li qalli biha l-kollega tiegħi hija mela jekk jiena rrid immur mill-Mellieħa sa Birżebuġġa bil-karozza tiegħi bejn wieħed u ieħor se toħodli siegħa, siegħa u nofs. Jekk jiena min-naħa l-oħra nitla’ mal-President fil-karozza tiegħu li għandu miegħu żewġ Pulizija tat-traffiku u qed jiftħuli t-triq ovvjament jiena se nasal mill-Mellieħa sa Birżebuġġa f’ħafna iqsar ħin imma xorta safe!” F’edizzjoni speċjali tal-aħbarijiet, Dr Mallia Azzopardi tkellem ukoll dwar ix-xjenza wara l-vaċċin u assigura li t-tilqima ta’ Pfizer u Biontech ma’ għandha l-ebda effett fuq il-ġenetika. “Dawn ma jidħlux fin-nuklei, Il-nuklei huwa meta għandek ċellola qisek ballun f’nofs għandek ballun ieħor u hemmhekk għandna l-materjal ġenetiku tagħna. Kull ċellola għandha l-materjal ġenetiku tagħha. Il-vaċċin ma jidħolx f’dan il-ballun ta’ ġewwa. Jibqa’ f’dak il-jelly ta’ barra. Allura m’hemm l-ebda mod kif dawn il-vaċċini se jidħlu fil-ġenetika tagħna u jagħmlu effett ħażin.” Intant fi stqarrija tal-Gvern intqal li n-negozjati intensivi tal-awtoritajiet Maltin għall-akkwist tal-vaċċin tal-covid impressjonaw il-Kap tal-Fergħa tal-Għaqda Dinjija tas-Saħħa Hans Klugeli f’ittra li bagħat lid-Deputat Prim Ministru u Ministru tas-Saħħa esprima s-sodisfazzjon tiegħu li pajjiż żgħir bħal Malta irnexxilha tikseb l-istess dożi daqs ġganti Ewropew."
2020-12-27,Il-Kap tal-fergħa tal-WHO fl-Ewropa impressjonat b’Malta,https://www.tvm.com.mt/mt/news/il-kap-tal-fergha-tal-who-fl-ewropa-impressjonat-bmalta/,"Mal-wasla tal-ewwel konsenja tal-vaċċin tal-Covid-19, il-Kap tal-Fergħa tal-WHO fl-Ewropa, Hans Kluge, bagħat jifraħ lil pajjiżna għall-mod li bih Malta rnexxielha tikseb l-istess trattament li jgawdu minnu l-pajjiżi kbar Ewropej. Fi stqarrija l-Ministeru tas-Saħħa qal li Kluge kiteb lid-Deputat Prim Ministru u l-Ministru għas-Saħħa Chris Fearne u qal li jinsab impressjonat bl-ammont ta’ vaċċini li rnexxielu jakkwista pajjiżna u bil-ħeffa li bihom se jibdew jaslu f’pajjiżna konsenja wara oħra tal-vaċċin tal-Covid-19. Huwa stqarr li din hija xhieda tat-tmexxija għaqlija tal-Gvern Malti u fakkar li kien Chris Fearne stess li witta t-triq għax-xiri konġunt Ewropew tal-mediċini meta beda d-diskussjoni għall-ewwel darba waqt il-Presidenza Maltija tal-Unjoni Ewropea lura fl-2017."
2020-12-27,"84 każ ġdid ta’ Covid-19 f’Malta, 118 oħra mfejqa",https://www.tvm.com.mt/mt/news/84-kaz-gdid-ta-covid-19-fmalta-118-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 84 każ ġdid ta’ Covid-19 f’Malta minn 2,249 swab test li saru. L-awtoritajiet tas-saħħa ħabbru wkoll li 118-il persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 10,668 persuna. Minn Marzu ’l hawn f’Malta nstabu 12,325 persuni pożittivi għall-Covid-19, li minnhom hemm 1,447 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 33 ħarġu minn membri tal-familja, 15 minn fuq il-post tax-xogħol, 16 kienu f’kuntatt dirett ma’ persuni pożittivi u 10 minn attivitajiet soċjali. "
2020-12-27,Erba’ anzjani jmutu waqt li kienu pożittivi għall-Covid-19,https://www.tvm.com.mt/mt/news/erba-anzjani-jmutu-waqt-li-kienu-pozittivi-ghall-covid-19-2/,"Erba’ anzjani mietu waqt li kienu pożittivi għall-Covid-19. Fl-ewwel każ anzjana ta’ 74 sena, li kienet ikkonfermata pożittiva għall-Covid-19 fit-2 ta’ Diċembru, mietet fil-25 ta’ Diċembru fl-Isptar Mater Dei. Fit-tieni każ anzjana ta’ 80 sena, li kienet ikkonfermata pożittiva għall-Covid-19 fis-17 ta’ Diċembru, mietet ilbieraħ fl-Isptar St Thomas. Fit-tielet każ, anzjana ta’ 89 sena li kienet ikkonfermata pożittiva għall-Covid-19 fit-12 ta’ Diċembru, mietet ilbieraħ fl-Isptar Mater Dei. Fir-raba’ każ anzjana ta’ 86 sena, li kienet ikkonfermata pożittiva għall-Covid-19 fil-25 ta’ Diċembru, mietet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex anke matul dawn il-jiem ta’ festi nibqgħu viġilanti u nsegwu l-miżuri ta’ prevenzjoni. Hekk biss nistgħu nipproteġu lill-aktar vulnerabbli fis-soċjetà tagħna."
2020-12-27,“B’din l-esperjenza nagħti messaġġ biex il-Maltin u l-Għawdxin jieħdu dan il-vaċċin”,https://www.tvm.com.mt/mt/news/bdin-l-esperjenza-naghti-messagg-biex-il-maltin-u-l-ghawdxin-jiehdu-dan-il-vaccin/,"L-infermiera Rachel Grech, li ħadet l-ewwel tilqima għall-COVID-19 appellat sabiex il-poplu Malti u Għawdxi jieħu l-vaċċin. F’kummenti ma’ TVM ftit wara li ħadet it-tilqima, l-infermiera Grech qalet li tinsab onorata li kienet l-ewwel waħda li ħadet it-tilqima. Spjegat kif l-aħħar xhur kienu żminijiet iebsin għalina lkoll, b’mod partikolari għall-infermiera li jaħdmu fl-IDU. Waqt li rringrazzjat lill-istaff kollu tal-IDU li ħadmu bħala tim wieħed, Rachel Grech spjegat kif kellhom jaddattaw irwieħhom għas-sitwazzjoni tal-COVID-19. Minkejja li kienet esperjenza differenti mis-soltu u diffiċli, Grech b’sodisfazzjon innotat kif irnexxielhom imissu diversi qlub ta’ pazjenti. Spjegat li f’ħidmiethom dejjem jipprovaw jagħmlu l-ġurnata lill-pazjent aħjar. Fl-aħħar nett, waqt li saħqet fuq l-importanza tal-vaċċin u biex il-poplu jirrikorri biex jieħu t-tilqima, Grech tkellmet dwar l-importanza li għalissa nibqgħu nżommu d-distanza soċjali u nilbsu l-maskra. Ara l-kumment ta’ Rachel Grech hawn: Ara wkoll: ARA: Infermiera tingħata l-ewwel tilqima għall-Covid-19 f’Malta "
2020-12-27,Bdot ipinġi siringa fis-sema b’kampanja għat-tilqima kontra l-COVID-19,https://www.tvm.com.mt/mt/news/bdot-ipingi-siringa-fis-sema-bkampanja-ghat-tilqima-kontra-l-covid-19/,"Fil-Ġermanja bdot ta’ ajruplan pinġa fis-sema forma ta’ siringa, u dan bil-għan li din isservi ta’ kampanja pożittiva għat-tilqima kontra l-Covid. Il-bdot għamel dan il-ġest permezz ta’ ajruplan żgħir tat-tip Diamond Da20, fejn pinġa s-siringa fis-sema fuq il-belt Ġermaniża ta’ Friedrichshafen. Il-bdot Samy Kramer ried iħeġġeġ lin-nies biex jieħdu din it-tilqima u anki biex jagħmlilhom kuraġġ, bit-tama li dan il-kapitlu iswed li ħakem lid-dinja jibda jara xaqq ta’ dawl. Il-pajjiżi Ewropew bdew bit-tilqima kontra l-Covid mill-bieraħ, fosthom l-Ungerija, Slovakkja, u l-Ġermanja, fejn l-ewwel li se jitlaqqmu huma anzjani u ħaddiema fil-qasam tas-saħħa. Intant il-varjant ġdid tal-Covid ġie identifikat f’pajjiżi oħra barra r-Renju Unit, u anki fil-Kanada u l-Ġappun, bil-varjant iwassal biex il-virus jittieħed iktar malajar. Dan il-varjant ġie identifikat ukoll fi Spanja, Żvizzera, Żvezja u anki Franza. Il-Ġappun se jipprojbixxi dħul ta’ persuni barranin fil-pajjiż għal madwar xahar minn għada t-Tnejn."
2020-12-27,ARA: Infermiera tingħata l-ewwel tilqima għall-Covid-19 f’Malta,https://www.tvm.com.mt/mt/news/dalwaqt-tinghata-l-ewwel-tilqima-ghall-covid-19-fmalta-fxandira-diretta/,"Wara tant stennija l-ewwel tilqima kontra l-Covid mill-ewwel għaxart elef doża, ħaditha l-infermiera Rachel Grech li ilha taħdem fit-taqsima tal-mard infettiv f’Mater Dei għal dawn l-aħħar sitt snin. Kien mument storiku għal pajjiżna, meta fil-preżenza tal-Prim Ministru Robert Abela u d-Deputat Prim Ministru u Ministru għas-Saħħa Chris Fearne, fl-isptar Mater Dei, għall-ħabta tad-9.00 ta’ filgħodu l-infermiera Grech ta’ 28 sena ngħatat l-ewwel tilqima kontra l-Covid. B’kollox matul il-jum kienu ħamsa u ħamsin ħaddiema mill-isptar Mater Dei li tlaqqmu bil-vaċċin tal-Pfizer-Biontech, ftit inqas minn 24 siegħa wara li wasal f’pajjiżna. Malta se tirċievi mas-600,000 doża mingħand il-Pfizer-Biontech, mal-100,000 mingħand il-Moderna u miljun tilqima oħra mingħand Astrazeneca fix-xhur li ġejjin. Huwa stmat li sas-sajf ikunu tlaqqmu żewġ terzi tal-popolazzjoni, biex b’hekk jintlaħaq l-ammont meħtieġ ta’ 70% ta’ immunita fost il-poplu Malti biex it-tilqima tkun effettiva kontra l-Covid. Intant, ara x’kellha xi tgħid l-infermiera Grech dwar din l-esperjenza: “B’din l-esperjenza nagħti messaġġ biex il-Maltin u l-Għawdxin jieħdu dan il-vaċċin” 600,000 tilqima tal-Pfizer kontra l-Covid-19 għal Malta – “nibdew ħajja lura għan-normalità”- il-PM "
2020-12-26,AĠĠORNAT: Tliet persuni jmutu waqt li kienu pożittivi għall-Covid-19,https://www.tvm.com.mt/mt/news/tliet-persuni-jmutu-waqt-li-kienu-pozittivi-ghall-covid-19/,"L-awtoritajiet tas-saħħa ħabbru li mill-bieraħ ‘l hawn tliet persuni mietu waqt li kellhom il-Covid-19. Fi stqarrija ntqal li fl-ewwel każ, anzjana ta’ 81 sena, li kienet ikkonfermata pożittiva għall-Covid-19 fil-5 ta’ Diċembru, mietet fl-24 ta’ Dicembru fl-Isptar Mater Dei. Fit-tieni każ anzjan ta’ 80 sena, li kien ikkonfermat pożittiv għall-Covid-19 fl-10 ta’ Diċembru, miet fl-24 ta’ Diċembru fl-Isptar Mater Dei. Fit-tielet każ, anzjan ta’ 74 sena li kien ikkonfermat pożittiv għall-Covid-19 fl-10 ta’ Dicembru, miet aktar kmieni llum fl-Isptar Mater Dei."
2020-12-26,Twissija dwar tagħmir tal-ittestjar għal Covid-19 li jista’ jintuża fid-dar,https://www.tvm.com.mt/mt/news/twissija-dwar-taghmir-tal-ittestjar-ghal-covid-19-li-jista-jintuza-fid-dar/,"L-Assoċjazzjoni Maltija tax-Xjentisti tal-Biomedika (MABS) wissiet fuq l-użu ta’ ‘testing kits’ għall-Covid-19 li qed jiġu reklamati li jistgħu jintużaw minn kulħadd fid-dar. Fi stqarrija l-assoċjazzjoni qalet li qed tinnota żieda fir-reklamar ta’ dawn il-prodotti, li jingħad li jaqbdu l-preżenza tal-Antigens u tal-Antibodies, u li qed jiġu rreklamati li għandhom preċiżjoni għolja. L-assoċjazzjoni qalet li minkejja li dawn il-kits jużaw metodoloġija sempliċi, xorta jħallu lok għall-iżbalji, u l-iswab xorta jrid isir minn persuni mħarrġa apposta. Żiedet li l-għażla ta’ dawn l-hekk imsejħa Point of Care Testing kits irid isir minn professjonisti tas-saħħa li huma mħarrġa biex jagħmlu l-ittestjar u jinterpretaw ir-riżultati."
2020-12-26,129 każ ġdid ta’ Covid-19 – imfejqa 3 oħra,https://www.tvm.com.mt/mt/news/129-kaz-gdid-ta-covid-19-imfejqa-3-ohra/,"Il-Ministeru għas-Saħħa kkonferma li fl-aħħar 24 siegħa nstabu 129 każ ġdid ta’ Covid-19 f’Malta minn 2,071 swab test mentri 3 persuni oħra jfiqu mill-virus. Il-każijiet tal-lum għadhom qed jiġu investigati iżda minn tal-bieraħ, 15 ħarġu minn membri tal-istess familja u 4 każijiet instabu minn fuq post tax-xogħol. Żewġ każijiet oħra ħarġu minn kuntatt dirett ma’ każijiet pożittivi oħra mentri 3 oħra ġew infettati minn ġemgħat ta’ persuni. "
2020-12-26,X’inhi d-differenza bejn it-tilqima Pfizer u dik ta’ Moderna? – Jispjega Dr Mallia Azzopardi,https://www.tvm.com.mt/mt/news/xinhi-d-differenza-bejn-it-tilqima-pfizer-u-dik-ta-moderna-jispjega-dr-mallia-azzopardi/,"Waqt xandira speċjali fuq TVM, Dr Charles Mallia Azzopardi spjega x’inhi d-differenza bejn it-tilqima Pfizer u dik ta’ Moderna, mistoqsija li tinsab fuq fomm kulħadd. Dr Mallia Azzopardi spjega li t-tilqima tal-Pfizer trid tinżamm f’temperatura taħt is-70 gradi celcius mentri dik tal-Moderna tinżamm taħt l-20 grad celcius sakemm jiġu trasportati. Qal li t-tilqim tal-Pfizer jaħdmu b’sistema fejn tittieħed l-ewwel doża tal-vaċċin u wara tliet ġimgħat tittieħed it-tieni doża. Għat-tilqima ta’ Moderna jridu jitħallew jgħaddu 4 ġimgħat bejn l-ewwel doża u t-tieni doża. Spjega li ż-żewġ tilqimiet jaħdmu fuq l-istess prinċipju u t-tnejn huma effettivi indaqs. Dr Mallia Azzopardi qal li wieħed ma jistax iħallat iż-żewġ vaċċini; jekk l-ewwel wieħed jieħu t-tilqima tal-Pfizer wara ma jieħux tal-Moderna. Qal li s-sistema se tkun li kif wieħed jieħu l-ewwel doża tal-Pfizer, it-tieni doża se tiġi tinżamm sakemm jgħaddu t-tliet ġimgħat biex jerġa’ jieħu t-tieni doża. Dawr l-Astrazeneca, Dr Mallia Azzopardi spjega li t-tilqima li ħarġet minn din il-kumpanija taħdem b’sistema differenti fejn jeżisti fiha parti ġenetika mill-virus Covid-19. Qal li għalissa għadha ma ġietx approvata mill-aġenziji regolatorji u għalhekk, f’dan l-istadju l-ebda pajjiż Ewropew mhu se jibda jagħti din it-tip ta’ tilqima."
2020-12-26,"600,000 tilqima tal-Pfizer kontra l-Covid-19 għal Malta – “nibdew ħajja lura għan-normalità”- il-PM",https://www.tvm.com.mt/mt/news/600000-tilqima-kontra-l-covid-19-ghal-malta-nibdew-hajja-lura-ghan-normalita-il-pm/,"Il-Prim Ministru ddeskriva l-wasla tal-ewwel kunsinna ta’ tilqim kontra l-Covid bħala wieħed mill-isbaħ rigali lill-poplu għall-Milied u l-Istrina. “Illum bil-wasla tal-vaċċin nistgħu nibdew inħarsu l’ quddiem lejn ritorn għan-normalità. Jum li ilna nistennewh li jġib tama u kuraġġ. Permezz tal-vaċċin qed nagħtu tama lill-anzjani, lil dawn fostna vulnerabbli u l-għeziez tagħhom li fl-aħħar xhur batew ħafna. Lil ħafna nanniet li jistgħu jerġgħu jibdew iqattgħu il-ħin man-neputajiet. Il-wasla tal-vaċċin tfisser serħan il-moħħ għan-negozji u l-poplu kollu.” Dr Abela qal li t-tilqima mhux se tipproteġi biss saħħet in-nies, iżda mistennija ġġib l-ekonomija lura fuq saqajha. Il-Prim Ministru iżda appella biex kulħadd jibqa’ jsegwi id-direttivi tal-awtoritajiet tas-saħħa għax fi kliemu kollox jistà jintilef jekk dan ma jsirx. Il-wasla ta’ dan l-ajruplan ġabet magħha l-ewwel għaxart elef doża mingħand il-kumpanija Pfizer-Biontech li kif qal id-Deputat Prim Ministru u Ministru għas-saħħa Chris Fearne se jkunu qed jinġiebu sitt mitt elf doża minn din il-kumpanija fil-ġimgħat li ġejjin. “Skont il-kwota li kienet allokata lil Malta mill-Pfizer kellna nieħdu 260,000 vaċċin. Mal-Pfizer komplejna nitkellmu u tellajnihom għal 500,000, għax nafu li Pfizer hu il-vaċċin li wasal l-ewwel, komplejna nitkellmu u żidna l-ordni u għandna issa 600,000 vaċċin tal-Pfizer.” Id-Deputat Prim Ministru qal li dan hu jum storiku li se jwassal biex nibdew nieħdu ħajjitna lura. Żied li l-fatt li l-ammont ta’ dożi li nġiebu Malta fl-ewwel ġurnata hu daqs kemm ingħataw pajjiżi oħra, ferm akbar fl-Ewropa, hu minnu nnifsu rebħa oħra. “Li aħna rnexxielna, l-iżgħar pajjiż fl-Ewropa li nkunu trattati daqs l-ikbar pajjiż. Iċ-ċittadini tagħna huma ċittadini bħal kumplament taċ-ċittadini tal-Ewropa.” Dr Fearne qal li l-ewwel li se jitlaqqmu huma l-ħaddiema li jmissu dirett mal-virus, segwiti minn ħaddiema u residenti fid-djar tal-anzjani u istituzzjonijiet tas-saħħa mentali, persuni li għandhom aktar minn 85 sena, bil-pubbliku inġenerali mistenni jibda jitlaqqam minn April. Qal li dan jiddependi fuq l-approvazzjoni tat-tilqim prodott minn kumpaniji oħra, b’dak ta’ Moderna mistenni jkun approvat f’nofs Jannar u ta’ Astra Zeneca għal Marzu. Id-Deputat Prim Ministru qal li għall-ewwel se jingħataw elfejn tilqima fil-ġimgħa, li jibqgħu jiżdiedu għal 20 elf tilqima fil-ġimgħa meta jkunu approvati tilqim ta’ kumpaniji oħra. Qal li dan għandu jwassal biex sas-sajf ikunu tlaqqmu żewġ terzi tal-popolazzjoni u jkun intlaħaq il-livell għoli ta’ immunità fost il-poplu Malti. Kompla li dan se jwassal biex sas-sajf jerġgħu jkunu jistgħu jiġu turisti li jkunu tlaqqmu għal kontra l-COVID u r-rota ekonomika tkun tista’ terġa tibda ddur. Il-Minsitru għas-Saħħa tkellem dwar il-passaport għall-COVID, li permezz tiegħu, miljuni ta’ persuni f’numru ta’ pajjiżi Ewropej li jkunu tlaqqmu se jkunu jistgħu jiċċaqalqu minn pajjiż għall-ieħor mingħajr perikli. Dr Fearne qal li apparti t-tilqima ta’ Pfizer-BioNtech, Malta għandha aktar minn miljun doża oħra ordnati mingħand kumpaniji oħra, u f’każ li jkunu jkunu approvati kollha u jkun hemm dożi żejda, l-pajjiż se jagħmel att umanitarju ma pajjiżi fil-qrib bl-għoti ta’ dożi lilhom. Is-Supretendent għas-Saħħa Pubblika, Charmaine Gauci, appellat biex kulħadd jieħu it-tilqima. Qalet li filwaqt li hu mistenni li jerġa’ jkun hemm żieda fil-każi fil-ġimgħat li ġejjin, jeħtieġ li tinżamm il-kawtela u li l-miżuri li daħlu fis-seħħ fl-aħħar xhur jibqgħu jiġu prattikati. Segwi l-konferenza stampa hawn:  "
2020-12-26,AĠĠORNAT: Jasal l-ajruplan bil-konsenja tat-tilqima kontra l-Covid-19 f’Malta,https://www.tvm.com.mt/mt/news/jasal-l-ajruplan-bil-konsenja-tat-tilqima-kontra-l-covid-19-fmalta/,"Is-Sibt 7 ta’ Marzu kellna l-konferma li l-coronavirus jinsab Malta. Kważi 300 jum wara, is-Sibt 26 ta’ Diċembru waslet Malta t-tilqima għall-dan il-virus. L-ewwel konsenja twasslet b’ajruplan privat li niżel fl-ajruport internazzjonali ta’ Malta fil-ħdax neqsin għoxrin ta’ filgħodu. Fost miżuri stretti ta’ sigurtà minn membri tal-Forzi Armati ta’ Malta, tmien minuti wara mill-ajruplan tniżżlu żewġ kaxxi li kien fihom total ta’ 10,000 tilqima manifatturi mill-kumpaniji Pfizer – BioNtech. F’ġurnata kkaratterizzata mis-sħab u riħ qawwi mill-Majjistral, il-wasla tal-ewwel konsenja ta’ tilqim għall-virus kienet segwita mill-qrib mill-Prim Ministru Robert Abela u d-Deputat Prim Ministru u Ministru għas-Saħħa, Chris Fearne. Dan il-mument ixxandar ukoll dirett fuq Television Malta fi programm speċjali bis-sehem ta’ Dr Charles Mallia Azzopardi, il-kap tat-Taqsima tal-Mard Infettiv fl-Isptar Mater Dei. It-tilqima żviluppata minn Pfizer u BioNTech trid tinħażen f’temperatura ta’ sebgħin grad celcius taħt iz-zero u kull persuna tingħata żewġ dożi fi tliet ġimgħat biex jintlaħaq livell ta’ immunità kontra il-virus. “Għalkemm waslu 10,000 doża, dawk se nlaqqmu 5,000 persuna. Jiġifieri jekk jiena tajt ismi biex nitlaqqam se nirċievi d-doża u t-tieni doża tat-tliet ġimgħat wara, se tiġi bbukkjata u ukoll storjata…. it-tieni doża se tkun assigurata għalik. Biex ma jsirx taħlit, jekk għall-argument ikollna vaċċin ieħor li ġej tal-Moderna, ma tistax l-ewwel tieħu tal-Pfizer u mbagħad tieħu tal-Moderna. Is-sistema se tkun, kif jien nieħu l-ewwel doża tal-Pfizer, it-tieni doża se tiġi storjata u merfugħha għalija,” spjega Dr Mallia Azzopardi. Dak li ġara llum fl-ajruport se jibqa’ jiġi ripetut għalissa kull nhar ta’ Tnejn, bit-tieni kunsinna tasal Malta nhar it-Tnejn stess. It-tqassim fi stati Ewropej seħħ wara li t-Tnejn li għadda l-Aġenzija Ewropea tal-Mediċini approvat it-tilqima żviluppata minn Pfizer u BioNtech. Sadanittant, se tkun infermiera l-ewwel Maltija li l-Ħadd se tingħata t-tilqima. Fl-istess jum għandhom jitlaqqmu 55 frontliner li jaħdmu qrib pazjenti morda bil-covid fl-Isptar Mater Dei. Dawn jinkludu professjonisti mit-Taqsima tal-Mard Infettiv, mid-Dipartiment tal-Emerġenza u fi swali.  "
2020-12-26,DALWAQT: Segwi DIRETT il-wasla tal-ewwel konsenja tat-tilqima kontra l-Covid-19 f’Malta,https://www.tvm.com.mt/mt/news/dalwaqt-segwi-dirett-il-wasla-tal-ewwel-konsenja-tat-tilqima-kontra-l-covid-19-fmalta/,"Fil-ħin li ġej se tixxandar dirett fuq TVM, tvm.com.mt, Radju Malta u l-paġna Facebook ta’ TVM il-wasla tal-ewwel konsenja tat-tilqima kontra l-Covid-19 f’Malta. Waqt ix-xandira diretta, il-Prim Ministru Robert Abela u d-Deputat Prim Ministru Chris Fearne mistennija jindirizzaw konferenza stampa mill-Ajruport Internazzjonali ta’ Malta. Mal-10,000 tilqima tal-Pfizer se tasal minn hawn u ftit ieħor f’Malta, bl-ewwel tilqima mistennija tingħata għada. Eluf ta’ dożi tat-tilqima jkomplu jaslu f’Malta nhar it-Tnejn li ġej. Segwi hawn:"
2020-12-26,Jinstab l-ewwel każ tal-varjant il-ġdid tal-coronavirus fi Franza,https://www.tvm.com.mt/mt/news/jinstab-l-ewwel-kaz-tal-varjant-il-gdid-tal-coronavirus-fi-franza/,"Franza kkonfermat l-ewwel każ tal-varjant il-ġdid tal-coronavirus li ġie identifikat fl-aħħar jiem fir-Renju Unit. Il-ministeru għas-saħħa Franċiż qal li l-każ instab fuq ċittadin Franċiż fil-villaġġ ta’ Tours, li kien wasal minn Londra fid-19 ta’ Diċembru. Il-Ministeru qal li r-raġel kien asintomatiku, u qed jiżola lilu nnifsu d-dar. Fl-aħħar jiem, is-sejba tal-varjant il-ġdid fl-Ingilterra wasslet biex diversi pajjiżi għamlu restrizzjonijiet fuq l-ivvjaġġar minn u lejn ir-Renju Unit. Fost dawn kien hemm Franza, li madanakollu waqfet il-projbizzjoni li wieħed ma jivvjaġġax lejn ir-Renju Unit nhar l-Erbgħa, b’dawk li jaqsmu il-fruntiera jridu jittestjaw negattv qabel jivvjaġġaw."
2020-12-25,Infermiera fil-Messiku l-ewwel persuna fl-Amerika Latina li ħadet it-tilqima għall-Covid-19,https://www.tvm.com.mt/mt/news/infermiera-fil-messiku-l-ewwel-persuna-fl-amerika-latina-li-hadet-it-tilqima-ghall-covid-19/,"Infermiera fil-Messiku hija l-ewwel persuna fl-Amerika Latina li ngħatat it-tilqima tal-coronavirus. Il-Messiku rċieva l-ewwel kunsinna ta’ tlett elef doża tat-tilqima Pfizer-BioNTech, li ġiet żviluppata mill-Ġermaniżi u l-Amerikani. Il-Messiku għandu waħda mill-ogħla rata ta’ mwiet kawża tal-pandemija fid-dinja, wara l-Istati Uniti, il-Brażil u l-Indja. It-tilqima Pfizer-BioNTech bdiet tingħata wkoll fiċ-Ċilì u l-Costa Rica."
2020-12-25,Jaslu l-ewwel dożi tat-tilqima għall-Covid-19 fl-Italja,https://www.tvm.com.mt/mt/news/jaslu-l-ewwel-dozi-tat-tilqima-ghall-covid-19-fl-italja/,"F’jum il-Milied fl-Italja waslu l-ewwel 9,750 doża tat-tilqima Pfizer-BioNtech għall-Covid-19. It-trakk bil-friża wasal mill-Belġju u fi triqtu għall-Istitut tal-Mard Infettiv Spallanzani f’Ruma kien skortat minn karozzi tal-pulizija u l-carabinieri. It-tilqima se titqassam mal-pajjiż kollu minn dan l-istitut. L-Italja se tibda tagħti t-tilqima nhar il-Ħadd li ġej wara l-ġiet approvata mill-awtoritajiet Ewropej u Taljani."
2020-12-25,"50 każ ġdid ta’ Covid-19, 124 oħra mfejqa",https://www.tvm.com.mt/mt/news/50-kaz-gdid-ta-covid-19-124-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 50 każ ġdid ta’ Covid-19 f’Malta minn 2,497 swab test li saru. L-awtoritajiet tas-saħħa ħabbru wkoll li 124 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 10,547 persuna. Minn Marzu ’l hawn f’Malta nstabu 12.112 persuni pożittivi għall-Covid-19, li minnhom hemm 1,362 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 25 ħarġu minn membri tal-familja, 9minn fuq il-post tax-xogħol, 14 kienu f’kuntatt dirett ma’ persuni pożittivi u 5 minn attivitajiet soċjali. "
2020-12-24,Il-Kap tal-PN Bernard Grech u martu fi kwarantina,https://www.tvm.com.mt/mt/news/il-kap-tal-pn-bernard-grech-u-martu-fi-kwarantina/,"Fuq il-midja soċjali, il-Kap tal-PN Bernard Grech qal li hu u martu jinsabu fi kwarantina hekk kif studenta u LSE fl-iskola li fiha tgħallem martu AnneMarie rriżultaw pożittivi għall-Covid-19. Minħabba f’hekk, fuq struzzjonijiet tad-Dipartiment tas-Saħħa Pubblika, AnneMarie u hu ser inkunu qegħdin f’kwarantina mandatorja sa nhar il-Ġimgħa 1 ta’ Jannar."
2020-12-24,Żewġ anzjani jmutu waqt li kienu pożittivi bil-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-bil-covid-19-4/,"Il-Ministeru għas-Saħħa kkonferma li żewġ anzjani mietu waqt li kienu pożittivi għall-Covid-19. Fl-ewwel każ, anzjan ta’ 82 sena, li kien ikkonfermat pożittiv għall-Covid-19 fid-19 ta’ Diċembru, miet ilbieraħ fl-Isptar Mater Dei. Fit-tieni każ, anzjana ta’ 86 sena, li kienet ikkonfermata pożittiva għall-Covid-19 fit-13 ta’ Diċembru, mietet aktar kmieni llum fl-Isptar Mater Dei.  "
2020-12-24,70 każ ġdid ta’ Covid-19 f’Malta – 130 oħra mfejqa,https://www.tvm.com.mt/mt/news/70-kaz-gdid-ta-covid-19-fmalta-130-ohra-mfejqa/,"Il-Ministeru għas-Saħħa kkonferma li fl-aħħar 24 siegħa ħarġu 70 każ ġdid ta’ Covid-19 f’Malta minn 2,928 swab test, mentri 130 oħra ġew imfejqa mill-virus. Il-każi tal-lum għadhom qed jiġu investigati iżda minn tal-bieraħ 23 ħarġu minn membri tal-istess familja, 8 każi oħra ħarġu minn fuq postijiet tax-xogħol u 3 każi oħra minn ġemgħat ta’ nies. 7 persuni laqqtu l-virus wara li kienu f’kuntatt dirett ma’ persuni pożittivi. "
2020-12-23,L-anzjani fi djar residenzjali ħerqana li jieħdu t-tilqima bit-tama li l-ħajja tirritorna għan-normalità,https://www.tvm.com.mt/mt/news/l-anzjani-fi-djar-residenzjali-herqana-li-jiehdu-t-tilqima-bit-tama-li-l-hajja-tirritorna-ghan-normalita/,"Id-djar tal-anzjani qed jistennew bil-ħerqa l-wasla tat-tilqima kontra l-Covid, u l-bidu tat-triq lura lejn in-normalità għall-anzjani li ilhom xhur magħluqin f’dawn ir-residenzi ‘l bogħod mill-qraba u familji tagħhom. F’kummenti ma’ Television Malta, iċ-Chairperson tas-sezzjoni tad-djar tal-anzjani tal-Kamra tal-Kummerċ, Natalie Farrugia Briffa qalet li huwa essenzjali li kulħadd jieħu t-tilqima biex il-ħajja tkun tista’ tiġi lura għan-normal. Il-prekawzjonijiet li daħlu fis-seħħ fid-djar tal-anzjani fl-aħħar xhur, ma ħadu l-ebda riskju, biex jagħmlu ċert li saħħet ir-residenti f’dan id-djar tkun protetta mill-virus tal-COVID-19. Saħansitra ttieħdu prekawzjonijiet anki fit-tiżjin tal-milied, li intrama xorta biex l-anzjani ma jkunux imċaħħda mill-ispirtu tal-Milied, f’dan iż-żmien diġà diffiċli għalihom. F’kummenti ma’ Television Malta, iċ-Chairperson tas-sezzjoni tad-djar tal-anzjani tal-Kamra tal-Kummerċ Natalie Farrugia Briffa, qalet li l-prekawzjonijiet fissru li bħalissa l-anzjani jinsabu neqsin mill-kuntatt soċjali. “Aħna r-restrizzjonijiet bqajna nżiduhom matul iż-żminijiet u llum nafu li l-anzjani spiċċaw jgħixu l-maġġoranza tal-ħin tagħhom fil-kamra tagħhom, ġifieri magħluqin fil-kamra tagħhom.” Is-sinjura Farrugia Briffa qalet li l-wasla tat-tilqima kontra l-Covid tfisser li l-ħajja lura għan-normalità tinsab viċin, speċjalment għall-mijiet ta’ ħaddiema tas-saħħa u carers li fl-aħħar xhur għamlu safriffiċji kbar biex jieħdu ħsieb l-anzjani. “Bdejna naraw tama, l-importanza ta’ dan il-vaċċin huwa importanti ħafna għalina, ħafna mill-impjegati diġà qed iwieġbu tajjeb li ħa jieħduh u ħafna ħafna mill-anzjani. L-appell tagħna li jkollna l-maġġoranza tal-poplu tagħna li jieħdu għax għandna bżonnu biex niproteġġu lilna nfisna u lil vulnerabbli.” Il-persuni li jinsabu mħassba dwar it-tilqima għandhom ifittxu l-informazzjoni mingħand l-esperti mediċi, biex ikunu jistgħu jagħmlu deċiżjoni infurmata. “Il-perċentwal irid ikun kbir ħafna, iżda għandek ftit nies li mhux ser jieħduh, imma l-importanti li kull minn jista’ jieħdu, jieħdu ifittex l-informazzjoni biex ineħħi l-biżgħat u l-mistoqsijiet li għandu.” Sadanittant id-djar tal-anzjani jinsabu għadejjin bil-preparamenti meħtieġa biex l-anzjani jkunu jistgħu jingħataw il-vaċċin fid-djar tal-anzjani stess, mill-aktar fis."
2020-12-23,Min ibati minn dawn il-kundizzjonijiet għandu jkellem tabib qabel jieħu l-vaċċin,https://www.tvm.com.mt/mt/news/min-ibati-minn-dawn-il-kundizzjonijiet-ghandu-jkellem-tabib-qabel-jiehu-l-vaccin/,"Is-sena 2020 se tintemm bl-għoti tal-vaċċin kontra l-COVID-19. Waqt il-bulettin mediku, is-Supretendent tas-Saħħa Pubblika, Charmaine Gauci qalet li l-vaċċin se jibda jingħata min-nhar il-Ħadd li ġej. Fl-ewwel jum t-tilqima se tingħata lil 55 persuna. Il-vaċċin se jibda jingħata lill-ħaddiema tas-saħħa u fid-djar tal-anzjani. Professur Gauci spjegat li l-għan bħalissa huwa li jiġu protetti nies vulnerabbli u tonqos ir-rata ta’ nies li jkollhom il-bżonn li jidħlu l-isptar. Hija spjegat li l-vaċċin mhux indikat għal tfal taħt is-16-il sena u nisa tqal. Qalet li importanti min kellu xi allerġija qawwija jew problemi bin-nifs wara li ħa xi vaċċin għandu jitkellem mat-tabib tiegħu qabel jieħu l-vaċċin. Profs Gauci rrakkomandat biex wieħed ikellem tabib anke jekk ġieli batejt minn allerġija severa jew problemi respiratorji wara li ħadt xi tilqima oħra. Għandek tkellem tabib wkoll jekk ġieli ħassek ħażin wara li ħadt xi tilqima iżda mhux minħabba xi biża’. Min ibati minn xi mard serju jew għandu infezzjoni li tikkawża deni qawwi għandu jieħu parir wkoll mingħand tabib. Din ma tapplikax għal min ikollu riħ ħafif. Min għandu problemi fid-demm, jitbenġel malajr, jew jinsab fuq mediċina li tippreveni l-blood-clots għandu wkoll jieħu parir. Fl-aħħar nett għandhom jieħdu parir wkoll dawk li għandhom sistema immunitarja dgħajfa minħabba mard bħall-HIV jew inkella għax jinsabu fuq trattament għall-kimoterapija. Intant min ikun marid bil-COVID-19 għandu jħalli sa sitt ġimgħat wara li jfiq qabel jieħu l-vaċċin. Min jinsab kwarantina wkoll m’għandux joħroġ biex jieħu l-vaċċin. Fl-aħħar nett dawk li jbatu minn allerġiji minħabba l-ikel, allerġiji wara li ħadu xi mediċina jew inkella jbatu minn allerġiji ħfif jistgħu xorta jieħdu l-vaċċin. Ara wkoll: 82 każ ġdid ta’ Covid-19 f’Malta, 132 oħra mfejqa "
2020-12-23,Ħames persuni mietu waqt li kienu pożittivi għall-COVID-19,https://www.tvm.com.mt/mt/news/hames-persuni-mietu-waqt-li-kienu-pozittivi-ghall-covid-19/,"Ħames persuni mietu waqt li kienu pożittivi għall-COVID-19. Dan qalitu s-Supretendent tas-Saħħa Charmaine Gauci waqt il-bulettin mediku. Il-5 persuni li mietu waqt li kienu pożittivi bil-COVID-19 huma mara ta’ 66 sena li mietet fir-residenza tagħha, anzjana ta’ 82 sena li mietet fl-Isptar Mater Dei, raġel ta’ 66 sena li miet f’San Vinċenz De Paule, anzjan ta’ 85 sena li miet fil-Good Samaritan Hospital u anzjan ta’ 69 sena li miet f’Mater Dei. Sa minn meta bdiet l-imxija f’Malta tilfu ħajjithom 201 persuna waqt li kienu pożittivi għall-virus. Ara wkoll: 82 każ ġdid ta’ Covid-19 f’Malta, 132 oħra mfejqa "
2020-12-23,"82 każ ġdid ta’ Covid-19 f’Malta, 132 oħra mfejqa",https://www.tvm.com.mt/mt/news/82-kaz-gdid-ta-covid-19-fmalta-132-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 82 każ ġdid ta’ Covid-19 f’Malta minn 2,609 swab test li saru. L-awtoritajiet tas-saħħa ħabbru wkoll li 132 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 10,293 persuna. Minn Marzu ’l hawn f’Malta nstabu 11,992 persuni pożittivi għall-Covid-19, li minnhom hemm 1,498 każ attiv. Fil-konferenza tal-aħbarijiet tal-lum, is-Supretendent tas-Saħħa Charmaine Gauci ħabbret li mill-bieraħ ‘l hawn irriżultaw ħames imwiet oħra marbuta mal-Covid-19. Prof Gauci tat ukoll rendikont ta’ persuni li jinsabu rikoverati fl-isptarijiet, li jinkludu 10 fl-ITU, 7 fl-IDU, 31 f’wards oħra f’Mater Dei, 10 fl-Isptar Boffa, 9 f’Saint Thomas Hospital, 1 f’Karen Grech, 80 fil-Good Samaratin, 1 f’Monte Carmeli, u 4 fl-Isptar Ġenerali t’Għawdex. Qalet li l-età medja niżlet għal 39 sena, waqt li dawk li tilfu ħajjithom issa jlaħħqu 201. Ingħad ukol li l-covid tracing app ġiet imniżżla minn 18% tal-popolazzjoni, u 437 użawha billi daħħlu fiha kodiċi li ngħataw mill-awtoritajiet wara li nstabu pożittivi għall-Covid, biex jinfurmaw lil persuni li kienu viċin tagħhom. Ara wkoll: Ħames persuni mietu waqt li kienu pożittivi għall-COVID-19 "
2020-12-23,Wara pressjoni kbira jintemm l-iżblokk bil-passiġġieri jitħallew jivvjaġġaw mill-Ingilterra għal Franza,https://www.tvm.com.mt/mt/news/wara-pressjoni-kbira-jintemm-l-izblokk-bil-passiggieri-jithallew-jivvjaggaw-mill-ingilterra-ghal-franza/,"Wara pressjoni kbira se jintemm l-iżblokk u l-passiġġieri mill-ġdid se jitħallew jivvjaġġaw mill-Ingilterra għal Franza. Tard ilbieraħ filgħaxija ntlaħaq qbil bejn Franza u l-Ingilterra sabiex jinfteħu l-fruntieri. Sewwieq ta’ vetturi tal-merkanizja, passiġiera u ċittadini Ewropej huma fost dawk li se jitħallew jivjaġġaw jekk jipprovdu riżultat negattiv għall-covid. Intqal li l-istaff tal-NHS u l-militar se jkunu qed jieħdu ħsieb l-ittestjar. Fl-aħħar jiem, il-maġġor parti tad-dinja għalqet il-fruntieri mal-Ingilterra wara li ġriet l-aħbar ta’ varjant ġdid tal-coronavirus li għalkemm mhuwiex aktar perikoluż mill-coronavirus jittieħed aktar malajr. Dan wassal biex kważi 3 t’elef vettura tal-ġarr tal-merkanizja weħlu f’Kent bil-Prim Ministru Ingliz Boris Johnson dlonk jappella mal-Unjoni Ewropea u Franza biex jitħalla jgħaddi t-traffiku bl-iżblokk iseħħ tard ilbieraħ."
2020-12-22,Il-KE tgħid li l-ivvjaġġar minn u lejn ir-Renju Unit għandu jsir biss meta verament meħtieġ,https://www.tvm.com.mt/mt/news/il-ke-tghid-li-l-ivvjaggar-minn-u-lejn-ir-renju-unit-ghandu-jsir-biss-meta-verament-mehtieg/,"Il-Kummissjoni Ewropea qed tirrakkomanda li ma jkunx hemm vjaġġar minn u lejn ir-Renju Unit, ħlief meta verament meħtieġ, minħabba l-firxa ta’ varjant għall-COVID-19. Ir-rakkomandazzjoni ngħatat f’mument fejn qed jikber it-tħassib fost il-komunità internazzjonali għall-varjant għall-virus, b’aktar minn 50 pajjiż issospendew l-ivjaġġar lejn ir-Renju Unit. Is-sospensjoni waslet biex ajruport fin-naħa t’isfel tal-Ingilterra jinbidel f’parkeġġ għat-trakkijiet li ma jistgħux ikomplu bil-vjaġġ lejn Franza. Fi żmien il-gwerra, l-ajruport ta’ Manston f’Kent fin-naħa t’isfel tar-Renju Unit kellu sehem ewlieni biex jipproteġi lill-pajjiż mill-invażjoni tal-Ġermaniżi, iżda bid-deċiżjoni tal-Gvern Franċiż li jagħlaq il-fruntieri mar-Renju Unit, l-ajruport inbidel f’parkeġġ kbir għat-trakkijiet. Dan wara li s-sewwieqa tagħhom spiċċaw frustrati fuq l-M20 għax ma setgħux ikomplu bil-vjaġġ lejn Franza u l-kumplament tal-Ewropa. Filmati mill-ajru wrew għexerien ta’ trakkijiet ipparkjati fir-runway li ntqal li kapaċi tesa’ sa 4,000 trakk. Waqt li uffiċjali għolja tal-Gvernijiet ta’ Franza u r-Renju Unit għaddejjin b’taħditiet t’emerġenza biex titneħħa l-projbizzjoni fuq it-trakkijiet li daħlet fis-seħħ mill-Ħadd li għadda, qed ikun rappurtat li waħda mis-soluzzjonijiet li qed tissemma bejn iż-żewġ naħat hi li s-sewwieqa tat-trakkijiet jiġu ttestjati għal COVID malli jaslu Franza. Ħwienet kbar tal-merċa wissew li jekk il-fruntiera ma tinfetaħx malajr, sal-aħħar tal-ġimgħa jista’ jkun hemm effett fuq il-provista ta’ prodotti friski fuq l-ixkafef tal-ħwienet. Il-Kummissjoni Ewropea qalet li sakemm jinħareġ avviż ieħor, vjaġġar mhux essenzjali minn u lejn ir-Renju Unit għandu jiġi evitat. Din hi l-ewwel f’lista ta’ rakkomandazzjonijiet pubblikati bħala parti minn sforz Ewropew ko-ordinat dwar it-trasport u l-ivjaġġar biex titrażżan il-firxa tal-varjant tal-covid li jidher li għandu għeruq tajba fir-Renju Unit. Madankollu, il-Kummissjoni Ewropea hi tal-fehma li s-sospensjoni m’għandhiex tkun totali u titjiriet u vjaġġi bil-ferrovija għandhom jibqħgu għaddejjin biex fejn verament meħtieġ persuna ssib mezz ta’ vjaġġar u jitwasslu wkoll provvisti. Fir-Renju Unit, illum biss ġew konfermati 36,804 każi – l-ogħla ammont ta’ każi ġodda f’24 siegħa mindu bdiet il-pandemija. Kien hemm 691 mewt bil-virus. Fl-Italja l-mejta llum kienu 628.  "
2020-12-22,X’tixtieq bħala rigal f’għeluq sninha l-Prof. Gauci?,https://www.tvm.com.mt/mt/news/il-prof-gauci-tghid-li-l-isbah-rigal-li-tista-tircivi-fgheluq-sninha-mill-poplu-hu-li-ma-jithallatx-ghall-festi/,"Il-frontliners li għall-aħħar xhur ħadmu qatigħ biex irażżnu l-pandemija tal-Covid-19 f’Malta qed jappellaw biex fi żmien il-festi nżommu fl-istess grupp ta’ nies u ma nitħalltux bil-għan li ma nibdewx is-sena l-ġdida b’żieda qawwija fil-każi. Għas-Supretendent tas-Saħħa Pubblika, il-Professur Charmaine Gauci, li llum qed tiċċelebra għeluq sninha, dan ikun l-isbaħ rigal li tista’ tirċievi mingħand il-poplu. Għal għeluq sninha, is-Supretendent tas-Saħħa Pubblika, il-Professur Charmaine Gauci, stqarret li rċeviet aħbar sabiħa: l-approvazzjoni tat-tilqima kontra l-coronavirus, li fi kliemha huwa l-ewwel pass biex nibdew nirkupraw mill-pandemija. Dwar dawn il-jiem ta’ festi, il-Professur Gauci għarfet li dan hu Milied differenti u appellat biex inżommu lura milli niltaqgħu fiżikament ma’ qraba u ħbieb li fl-aħħar jiem ma konniex qed niltaqgħu magħhom. ”Din is-sena l-Milied irid ikun wieħed differenti għax irid intuhom l-isbaħ rigal li nistgħu nagħtuhom li huwa s-saħħa. Allura ejja nipproteġu lill-familjari tagħna billi nipproteġu wkoll lil dawk in-nies li huma anzjani u għandhom mard kroniku li vera nipproteġġuhom ma nkunux qegħdin qrib tagħhom proprju għal dan il-Milied biss biex inkunu nistgħu ngawduhom wara.” Ħidmet il-Professur Gauci matul il-pandemija ġiet rikonoxxuta b’unur mill-istat Malti li ta l-midalja bħala Uffiċjal fi ħdan l-Ordni Nazzjonali tal-Mertu, li hi ddedikat lit-tim tal-covid fil-qasam tas-saħħa pubblika, lill-ħaddiema kollha fis-settur tas-saħħa, lill-frontliners u lill-persuni li ġarrbu l-covid u l-qraba tagħhom. ”Meta tħares lejn il-Public Health Covid Team tara li dawn kien hemm nies li jaħdmu fuq policy kien hemm minn diversi aspetti, imma ġew kollha jaħdmu fuq dan it-team, saret prijoritizzazzjoni biex aħna nkunu nistgħu niffukkaw biex aħna proprju naraw li kull aspett ta’ rispons lejn din il-pandemija jista’ jiġi covered.” Għal kollegi, li fl-aħħar xhur ħadmu spalla ma’ spalla, lejl u nhar mal-Professur Gauci, l-aqwa rigal fl-għeluq sninha hu li n-nies isegwu l-appelli tagħha għal żmien il-festi. L-iktar rigal sabiħ li nistgħu nagħtuha huwa li nisimgħu l-pariri tas-saħħa pubblika u li noqogħdu attenti partikolarment għal dawn iż-żminijiet tal-festi kemm jista’ jkun niċċelebraw man-nies tad-dar tagħna stess. Il-Konsulent fuq is-Saħħa Pubblika, Tanya Melillo  qalet  ”qed naraw li bil-vaċċin l-affarijiet ħa jinbidlu, importanti ħafna li n-nies jieħdu l-vaċċin u issa matul il-festi joqogħdu attenti u xorta jżommu l-bubbles u jibqgħu safe bħalma ilna ngħidu ħalli ma nibdewx is-sena b’ħafna każijiet u ħafna nies nerġgħu nibdew b’ħafna tbatijiet.”    "
2020-12-22,Żewġ anzjani jmutu waqt li kienu pożittivi bil-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-bil-covid-19-3/,"Il-Ministeru għas-Saħħa kkonferma li żewġ anzjani mietu waqt li kienu pożittivi għall-Covid-19. Fl-ewwel każ anzjana ta’ 82 sena, li kienet ikkonfermata pożittiva għall-Covid-19 fil-15 ta’ Diċembru, mietet ilbieraħ fl-Isptar Mater Dei. Fit-tieni każ anzjana ta’ 85 sena, li kienet ikkonfermata pożittiva għall-Covid-19 fis-16 ta’ Diċembru, mietet ilbieraħ fl-Isptar Mater Dei.  "
2020-12-22,108 każi ġodda ta’ Covid-19 f’Malta – imfejqa 46 oħra,https://www.tvm.com.mt/mt/news/108-kazi-godda-ta-covid-19-fmalta-imfejqa-46-ohra/,"Il-Ministeru għas-Saħħa kkonferma li fl-aħħar 24 siegħa nstabu 108 każi ġodda ta’ Covid-19 f’Malta minn 2,788 swab test li saru, b’46 persuni oħra jfiqu mill-virus. Il-każijiet tal-lum għadhom qed jiġu investigati iżda minn tal-bieraħ, 21 każ huma membri tal-istess familja, 10 każijiet kienu f’kuntatt ma’ persuna li nstabet pożittiva għall-virus fuq il-post tax-xogħol. 9 każi oħra ħarġu minn kuntatt dirett ma’ persuni pożittivi għall-virus mentri 5 ħarġu minn ġemgħat ta’ persuni fejn fosthom kien hemm persuni pożittivi għall-Covid-19. "
2020-12-22,Il-varjant tal-Covid-19 perikoluż? Iwieġeb il-virologu Dr Barbara,https://www.tvm.com.mt/mt/news/il-varjant-tal-covid-19-perikoluz-iwiegeb-il-virologu-dr-barbara/,"It-tilqima tal-Covid mhux se tinjetta f’ġisimna l-virus, iżda d-doża li se tingħata tipproteġina minnu b’ċelloli li se jipproduċi ġisimna stess. Dan ġie spjegat fid-dettall mill-virologu Chris Barbara fil-programm TVAM, u qal li t-tilqima xorta hi effettiva kontra l-varjant il-ġdid tal-covid. Dr Barbara fisser kif dan il-varjant jista’ jittieħed iktar malajr minn persuna għall-oħra, iżda mhuwiex aktar aggressiv. Il-Virologu Chris Barbara qal li l-varjant tal-coronavirus għadu ma nstabx f’Malta iżda appella lin-nies biex joqogħdu iktar attenti minn qatt qabel. Intervistat fil-programm TVAM, Dr Barbara qal li studji juru li permezz ta’ dan il-varjant, il-virus jittieħed iktar malajr/ Għal Dr Barbara din il-bidla hi l-iktar waħda perikoluża. ”Dan hu żball fil-ġenetika żgħira ħafna li ċ-ċavetta meta tiġi biex tidħol fil-muftieħ tidħol iktar malajr. Jien ġieli meta mmur id-dar irrid nilgħab ftit iktar maċ-ċavetta biex niftaħ. Dan iktar jidħol ħelu ħelu allura jgħidu li r-rata tat-trażmissjoni hi ħafna iktar għolja. Hemm studju li jgħid li 70% ogħla imma għadna m’aħniex ikkonfermati.” Bidla oħra li saret fil-varjant tal-virus hi li jinfetta l-bniedem iktar malajr. ”Għandek biċċa żgħira nieqsa – is-6970 deletion jgħidulha – fejn il-virus jipprova jaħrab l-immunità tiegħek. Aħna kif nafu l-ġisem tagħna jagħrfu l-virus, u kif jagħraf il-virus jipproduċi dawk iċ-ċelloli bojod – il-Forzi Armati ta’ Malta – li qegħdin hemm biex jipproteġuna. Dan qed jipprova jaħrabhom min ikollu din id-deletion. Qed jirnexxielu jaħrab? Jista’ jkun allura hu hekk se jipprova biex inti taċċettah u jinfettak. Oħra favur tiegħu din.” It-tielet bidla fil-virus għal Dr Barbara mhix daqshekk inkwetanti/ ”Din l-iżball qed jgħidu li l-virus qed iktar aggressiv. Iktar virulenti. Aħna naħsbu li mhux proprja P681H tagħmilha din il-biċċa xogħol u ħafna scientific papers jgħidulek mhux veru.” Dr Barbara qal iżda li s’issa t-tilqima xorta hi effettiva kontra dan il-varjant tal-Covid-19. ”Għaliex it-tilqima taħdem fuq dik li ngħidulha spike protein. Meta tara l-virus tara dak ix-xewk ħiereġ minnu. It-tilqima kulma se tagħmillek biċċa xewka. Mhux se jkollok virus ġo fik għax ħafna bdew jaħsbu li se nieħdu l-virus. M’għandekx virus. Kulma għandek iċ-ċelloli tiegħek pproduċewlek biċċa mix-xewka li qisha bħal virus. Il-ġisem tagħna se ningannawh. Se jaħseb li għandek il-virus u se jagħmillek dawk is-suldati fid-demm biex jekk tiltaqa’ mal-virus veru, dak se jipproteġik.” Il-virologu tenna li biex tingħeleb il-pandemija jrid jitlaqqam mill-anqas 70% tal-poplu. Isma’ x’qal fid-dettall hawn;"
2020-12-22,Il-President elett tal-Istati Uniti jitlaqqam għall-Covid f’xandira diretta,https://www.tvm.com.mt/mt/news/il-president-elett-tal-istati-uniti-jitlaqqam-ghall-covid-fxandira-diretta/,"Il-President elett tal-Istati Uniti, Joe Biden, ingħata l-ewwel doża tat-tilqima Pfizer għall-Covid-19. Qal li huwa ħa t-tilqima f’xadira diretta fuq it-televiżjoni biex juri lill-Amerikani li hija sigura. B’hekk Biden ingħaqad ma’ numru dejjem jikber ta’ mexxejja politiċi li ħadu t-tilqima, fosthom il-Viċi President Mike Pence u l-Ispeaker tal-Kamra Nancy Pelosi. Il-Ħadd fl-Istati Uniti se tibda tingħata t-tieni tilqima – dik tal-Moderna – li ġiet approvata l-ġimgħa li għaddiet. Aktar minn nofs miljun Amerikan ingħataw it-tilqima."
2020-12-21,Studenti joħolqu kartolina elettronika biex iferrħu lil anzjani li jinsabu waħedhom,https://www.tvm.com.mt/mt/news/studenti-joholqu-kartolina-elettronika-biex-iferrhu-lil-anzjani-li-jinsabu-wahedhom/,"Uħud mill-istudenti tal-iskola Savio College f’Ħad Dingli ħarġu bl-idea biex f’dawn iż-żminijiet ta’ festi, fejn ħafna anzjani jinsabu fi djar tal-anzjani jew ma jistgħux jiltaqgħu mal-qraba tagħhom, jagħmlulhom kartolina elettronika b’awguri speċjali bl-għan li tonqos is-solitudni fost dawn l-anzjani. Fl-isfond tal-kanzunetta O’ Lejl ta’ Skiet, l-istudenti tal-iskola sekondarja ta’ Savio College f’Ħad Dingli għamlu kartolina elettronika li se tintwera fid-djar kollha tal-anzjani. Għal dawn ix-xhur li għaddew ħafna mill-istudenti ma setgħux jiltaqgħu man-nanniet tagħhom biex iżommu d-distanza soċjali u biex fl-istess waqt jipproteġuhom. “Nixtieq li skejjel oħra jagħmlu bħalna u jagħmlu iktar videos indirizzati lejn l-anzjani sabiex aħna dejjem nuruhom li jinsabu fi ħsibijietna u f’qalbna,” fisser l-istdudent Lee Zarb. “Dan il-video għamilnieh indirizzat għall-anzjani biex permezz ta’ dan il-video nfakkruhom li f’dan il-Milied mhumiex weħidhom u li hemm in-nies li jħobbuhom,” spjega Gianluca Calleja. Il-Kap tal-Iskola Savio College, Fr Jeremy Vella, qal li l-inizjattiva li l-istudenti jagħmlu kartolina elettronika lill-anzjani li jinsabu fid-djar tal-anzjani ġiet mill-istudenti nfushom. ‘Mill-istejjer tagħhom stess, meta bdew jgħidu ‘jien għandi n-nanna tiegħi ġo dik il-home,’ jew ‘jinsabu weħidhom id-dar, ma nistgħux immorru nżuruhom,’ ħarġu b’din l-idea li jibgħatu ecard u nkunu nistgħu nibgħatuhom imqar bil-mobile… Ikunu jistgħu jaraw lit-tfal ikantaw rakkont ta’ storja ħelwa tal-Milied miktuba bil-Malti, u mbagħad fl-aħħar tajnihom greeting biex verament ngħidulhom li mhux biss qed intuhom rigal imma hija espressjoni t’imħabba lejn dawn l-għeżież tagħna,” qal Fr Jeremy Vella. Il-Kap Eżekuttiv tad-Dipartiment għall-Anzjanità Attiva u Kura fil-Komunità, Renzo De Gabriele, qal li din il-kartolina elettronika se tintwera fid-djar kollha tal-anzjani, li qal żgur se jieħdu pjaċir jaraw li hemm min qed jiftakar fihom. Qal li b’hekk qed inkunu solidali ma’ xulxin bi proġetti interġenerazzjonali. Il-Ministru għall-Anzjani u l-Anzjanità Attiva, Michael Farrugia, qal li l-edukazzjoni m’hijiex biss it-tagħlim tas-suġġetti, imma wkoll inizjattivi bħal dawn li juru s-sens tal-Milied u li wieħed jaħseb f’ħaddieħor. Dr Farrugia qal li s-solitudni mhijiex fost l-anzjani biss, iżda qal li hawn żgħażagħ u tfal li jinsabu f’solitudni, speċjalment f’dawn iż-żminijiet tas-sena. Qal li hu għalhekk li inizjattiva bħal din il-kartolina elettronika tgħin biex iġġib il-ferħ fost in-nies li qed ibatu."
2020-12-21,Il-PN jappella għall-kawtela fuq l-ivjaġġar bejn Malta u r-Renju Unit,https://www.tvm.com.mt/mt/news/il-pn-jappella-ghall-kawtela-fuq-l-ivjaggar-bejn-malta-u-r-renju-unit/,"Il-Partit Nazzjonalista appella biex il-Gvern jeżercita l-ikbar kawtela biex is-sagrifiċċji kollha li saru fl-aħħar xhur mill-frontliners u l-poplu Malta ma jisfumawx wara l-aħħar żviluppi dwar il-varjant il-ġdid tal-Covid. Fi stqarrija, il-Partit Nazzjonalista appella biex il-Gvern jaġixxi immedjatament u jillimita l-aċċess bl-ajru bejn Malta u r-Renju Unit. Intqal li dawk li se jiġu mir-Renju Unit għandu jsirilhom test mandatorju fl-ajruport u wara jitpoġġew fi kwarantina. Ara wkoll: Sospiżi titjiriet minn u lejn ir-Renju Unit "
2020-12-21,AĠĠORNAT: Nhar il-Ħadd l-ewwel persuni f’Malta se jitlaqqmu għall-Covid-19,https://www.tvm.com.mt/mt/news/l-ewwel-persuni-fmalta-se-jitlaqqmu-ghall-covid-19-nhar-il-hadd/,"Infermiera tal-IDU se tkun l-ewwel persuna li se tirċievi t-tilqima għall-Covid-19 nhar il-Ħadd 27 ta’ Diċembru, segwita minn staff fl-ITU u staff li qed jieħdu ħsieb pazjenti bil-Covid-19 fi swali oħra f’Mater Dei. Dan hekk kif 10,000 doża tal-vaċċin se jaslu Malta l-għada tal-Milied. Dan qalu d-Deputat Prim Ministru u Ministru għas-Saħħa Chris Fearne waqt konferenza tal-aħbarijiet, li matulha tħabbar kif se jingħataw it-tilqimiet tal-Pfizer/BioNTech, fejn Malta se tkun qed tipprovdi din it-tilqima fl-istess waqt ma’ pajjiżi kbar Ewropej. Spjega li t-Tnejn 28 ta’ Diċembru jitkompla jitlaqqam l-istaff ta’ Mater Dei, imbagħad jitkompla fil-kura primarja u fl-iswab centres. Fid-29 ta’ Diċembru jibda t-tilqim fl-Isptar Ġenerali t’Għawdex, waqt li fit-30 ta’ Diċembru jibda t-tilqim tal-istaff ta’ Monte Carmeli, Boffa, St Thomas Hospital u Good Samaritan. Bejn l-1 ta’ Jannar u s-6 ta’ Jannar isir it-tilqim tal-istaff u residenti ta’ San Vincenz. Fl-1 ta’ Jannar jibdew ħerġin ukoll l-ittri lil kull min jaħdem fi sptarijiet u kliniċi privati biex jitlaqqam. Mis-7 ta’ Jannar jibdew jirċievu ittra dawk ‘il fuq minn 75 sena bid-data, ħin u post biex imorru jieħdu ż-żewġ dożi tat-tilqima. Kull min imur irid jieħu miegħu l-ittra u l-karta tal-identità. Tnieda l-helpline 145 għal assistenza fuq it-tilqim Ħabbar ukoll li mil-lum tnieda l-helpline 145, biex min ikollu xi mistoqsijiet jew għal xi raġuni ta’ saħħa ma jistax jieħu t-tilqima fid-data u l-ħin indikat, iċempel hawn biex jingħata appuntament ieħor. Ġie ċċarat li t-tilqima mhux mandatorja u hi bla ħlas, u filwaqt li kulħadd imħeġġ jeħodha, min mhux beħsiebu jieħu t-tilqima għandu jċempel fuq 145 biex id-doża tiegħu tkun assenjata lil ħaddieħor. Il-varjant tal-coronavirus fir-Renju Unit jidher li jittieħed iktar malajr Id-Deputat Prim Ministru tkellem ukoll dwar il-varjant ta’ coronavirus fir-Renju Unit, fejn fl-aħħar sigħat il-Gvern Malti ħareġ avviż bħal pajjiżi oħra Ewropej biex jitwaqqaf l-ivjaġġar mir-Renju Unit. Qal li mill-ewwel indikazzjonijiet jidher li dan mhux strain li jagħmel iżjed ħsara imma jittieħed iktar malajr. Jidher ukoll li l-vaċċin jaħdem ukoll fuq dan l-istrain, iżda għad baqa’ iżjed riċerka xi ssir. Għall-mistoqsijiet tal-ġurnalisti, Mr Fearne iċċara li f’Malta għadu ma ħariġx dan il-varjant mill-PCR tests li saru. Nisa li jieħdu t-tilqima għandhom jistennew xahrejn qabel jinqabdu tqal Il-konferenza kienet indirizzata wkoll mis-Supretendent tas-Saħħa Pubblika, Charmaine Gauci, li appellat biex meta l-pubbliku jiġi offrut il-vaċċin, jieħdu kulħadd. Sostniet li m’hemmx effetti ulterjuri differenti minn tilqimiet oħra, u l-effetti huma minimi, eżempju ftit ħmura, uġigħ, deni jew għejja, li m’huma xejn meta mqabbel ma’ dak li jista’ jaqbdek bil-virus. Prof Gauci qalet li huma biss allerġiji serji ħafna, li l-persuni kellhom bżonn kura fl-isptar għalihom, li l-vaċċin jista’ jaffetwahom ħażin. Tfal taħt is-16-il sena għal issa mhux se jiġu mlaqqma peress li t-testijiet kliniċi għadhom ma sarux fuqhom, u bl-istess mod nisa tqal. Nisa għandhom jevitaw li jinqabdu tqal sa xahrejn wara li jkunu ħadu t-tilqima, sakemm l-istudji jkomplu u s-sitwazzjoni tagħhom tkun iktar ċara."
2020-12-21,Erba’ anzjani jmutu waqt li kienu pożittivi għall-Covid-19,https://www.tvm.com.mt/mt/news/erba-anzjani-jmutu-waqt-li-kienu-pozittivi-ghall-covid-19/,"Erba’ anzjani mietu waqt li kienu pożittivi għall-Covid-19. Fl-ewwel każ, anzjan ta’ 72 sena, li kien ikkonfermat pożittiv għall-Covid-19 fit-8 ta’ Diċembru, miet ilbieraħ fil-Good Samaritan Long Term Care Facility. Fit-tieni każ, anzjan ta’ 78 sena, li kien ikkonfermat pożittiv għall-Covid-19 fis-16 ta’ Diċembru, miet lbieraħ fl-Isptar Mater Dei. Fit-tielet każ, anzjana ta’ 72 sena li kienet ikkonfermata pożittiva għall-Covid-19 fit-2 ta’ Diċembru, mietet ilbieraħ fl-Isptar Mater Dei. Fir-raba’ każ, anzjan ta’ 75 sena, li kien ikkonfermat pożittiv għall-Covid-19, fl-14 ta’ Diċembru, miet ilbieraħ fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex anke matul din il-ġimgħa tal-Milied nibqgħu viġilanti u nimxu mal-miżuri ta’ prevenzjoni, fosthom l-ilbies tal-maskra u distanza soċjali."
2020-12-21,L-aġġornament mis-Supretendent tas-Saħħa se jingħata l-Erbgħa,https://www.tvm.com.mt/mt/news/l-aggornament-mis-supretendent-tas-sahha-se-jinghata-l-erbgha/,"L-aġġornament mis-Supretendent tas-Saħħa Pubblika dwar is-sitwazzjoni tal-Covid-19, li s-soltu jsir kull nhar ta’ Ġimgħa, għal dawn il-ġimagħtejn se jkun qed isir l-Erbgħa. Peress li l-Ġimgħa li ġej u l-Ġimgħa ta’ wara se jaħbtu l-Milied u l-Ewwel tas-Sena rispettivament, il-konferenza tal-aħbarijiet mill-Professur Charmaine Gauci minflok se tkun qed issir nhar l-Erbgħa 23 ta’ Diċembru u l-Erbgħa 30 ta’ Diċembru. Il-konferenza tixxandar bħas-soltu b’mod dirett fin-12.30pm fuq TVM u tvm.com.mt."
2020-12-21,"88 każ ġdid ta’ Covid-19, 137 oħra mfejqa",https://www.tvm.com.mt/mt/news/88-kaz-gdid-ta-covid-19-137-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 88 każ ġdid ta’ Covid-19 f’Malta minn 2,868 swab test li saru. L-awtoritajiet tas-saħħa ħabbru wkoll li 137 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 10,115-il persuna. Minn Marzu ’l hawn f’Malta nstabu 11,802 persuni pożittivi għall-Covid-19, li minnhom hemm 1,493 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 16 ħarġu minn membri tal-familja, 12-il każ minn fuq il-post tax-xogħol, 6 kienu f’kuntatt dirett ma’ persuni pożittivi u 4 minn attivitajiet soċjali. "
2020-12-21,Sospiżi titjiriet minn u lejn ir-Renju Unit,https://www.tvm.com.mt/mt/news/sospizi-titjiriet-minn-u-lejn-ir-renju-unit/,"Minn għada, it-Tlieta, 22 ta’ Diċembru se jkunu sospiżi t-titjiriet minn u lejn ir-Renju Unit, dan fid-dawl tal-varjant il-ġdid tal-COVID-19 li nstab f’pazjenti f’dan il-pajjiż. Fi stqarrija, il-Ministeru tas-Saħħa qal li minkejja s-sospenzjoni tat-titjiriet, Maltin, u persuni residenti f’Malta, li jinsabu fir-Renju Unit preżentament, se jingħataw l-opportunità li jirritornaw lura Malta, madanakollu, se jkunu soġġetti għal PCR test mal-wasla tagħhom f’Malta u għal kwarantina obbligatorja ta’ 14-il jum. Intqal li din id-deċiżjoni hija waħda temporanja anke għaliex l-Awtoritajiet tas-Saħħa Maltin qegħdin isegwu mill-qrib l-iżviluppi fir-Renju Unit filwaqt li qed jipparteċipaw f’diskussjonijiet mal-Unjoni Ewropea dwar din is-sitwazzjoni sabiex eventwalment anke jkun hemm pożizzjoni u direzzjoni mill-istess Unjoni. Ara wkoll: Il-PN jappella għall-kawtela fuq l-ivjaġġar bejn Malta u r-Renju Unit "
2020-12-21,Kwarantina mandatorja għal min jiġi mir-Renju Unit,https://www.tvm.com.mt/mt/news/kwarantina-mandatorja-ghal-min-jigi-mir-renju-unit/,"Id-Deputat Prim Ministru u Ministru għas-Saħħa Chris Fearne qal li min-nhar it-Tlieta, 22 ta’ Diċembru 2020 se jkun hemm l-obbligu ta’ kwarantina mandatorja ta’ 14-il ġurnata għal titjiriet li jaslu Malta mir-Renju Unit. Dan fid-dawl tal-varjant il-ġdid tal-COVID-19 li nstab f’pazjenti f’dan il-pajjiż. Fi stqarrija, ġie spjegat li din id-deċiżjoni hija waħda temporanja anke għaliex l-Awtoritajiet tas-saħħa Maltin qegħdin isegwu mill-qrib l-iżviluppi fir-Renju Unit filwaqt li qed jipparteċipaw f’diskussjonijiet mal-Unjoni Ewropea dwar din is-sitwazzjoni sabiex eventwalment anke jkun hemm pożizzjoni u direzzjoni mill-istess Unjoni. "
2020-12-21,Illum l-Awtorità Ewropea tal-Mediċini mistennija tapprova l-vaċċin,https://www.tvm.com.mt/mt/news/illum-l-awtorita-ewropea-tal-medicini-mistennija-tapprova-l-vaccin/,"Stennija għad-deċiżjoni tal-Awtorità Ewropea tal-Mediċini li aktar tard illum mistenijja tapprova l-użu tal-vaċċin ta’ Pfizer Biontech. Jekk l-awtorità tagħti l-approvazzjoni, is-27 pajjiż tal-Unjoni Ewropea fosthom Malta jistgħu jibdew jitlaqqmu minn din il-ġimgħa stess. Intant fid-dawl ta’ virus varjant tal-Covid-19 qed jinxtered bla kontroll fir-Renju Unit illum ukoll l-Unjoni Ewropea mistenijja tidiskuti pjan koordinat għar-ristrizzjonijiet tal-ivvjaġġar minn u lejn ir-Renju Unit. Fil-jiem li għaddew bosta pajjiżi fosthom Franza, l-Irlanda l-Italja, il-Ġermanja, il-Belġju u l-Olanda bdew jimponu restrizzjonijiet fuq l-ivvjaġġar lejn ir-Renju Unit"
2020-12-20,Il-WHO b’ħidma mar-Renju Unit bis-sejba ta’ varjant ġdid tal-Covid-19,https://www.tvm.com.mt/mt/news/il-who-bhidma-mar-renju-unit-bis-sejba-ta-varjant-gdid-tal-covid-19/,"Hekk kif ftit tal-jiem ilu li nstab varjant ġdid tal-Covid-19 fir-Renju Unit, il-WHO tinsab f’kuntatt mal-pajjiż biex isir aktar studju u tinkiseb aktar informazzjoni dwar din is-sejba. Kwalunkwe virus jinbidel, bil-varjanti l-ġodda li jinħolqu jafu jgħibu għalkollox iżda xi kultant jinfirxu mingħajr ma tinbidel wisq l-imġiba tal-virus. F’xi każijiet iġibu magħhom ukoll tibdiliet kbar. L-ogħla uffiċjal mediku tar-Renju Unit, Chris Whitty qal li kollox jindika li l-varjant tal-virus qed jinfirex b’mod aċċellerat, aktar mill-Covid-19. Qal li l-WHO ġew mgħarrfa b’dan kollu u qegħdin janalizzaw u jaħdmu fuq l-informazzjoni li hemm biex jinkiseb aktar għarfien fuq il-varjant. Qal li din is-sejba għandha tqajjem tħassib kbir għalkemm diġà nafu li kien hemm xi mutazzjonijiet oħra tal-Covid-19. Fejn tfaċċa l-ewwel dan il-varjant għad mhux magħruf, iżda huwa maħsub li nqabad l-ewwel fl-Ingiletta l-għaliex għandhom sistemi effiċjenti ħafna f’dak li għandu x’jaqsam ma’ sorveljanza tal-viruses.  "
2020-12-20,93 każ ġdid ta’ Covid-19 f’Malta – 97 oħra mfejqa,https://www.tvm.com.mt/mt/news/93-kaz-gdid-ta-covid-19-fmalta-97-ohra-mfejqa/,"Il-Ministeru għas-Saħħa ħabbar li fl-aħħar 24 siegħa nstabu 93 każ ġdid ta’ Covid-19 f’Malta minn 3,941 swab test li saru, mentri 97 oħra ġew imfejqa. Il-każijiet tal-lum għadhom qed jiġu investigati iżda minn tal-bieraħ 13-il każ instabu minn membri tal-istess familja, 3 każijiet ħarġu minn kuntatti ma’ persuni pożittivi fuq il-post tax-xogħol u 2 oħra minn kuntatt dirett ma’ persuni pożittivi għall-virus. 3 każijiet oħra ħarġu minn ġemgħat ta’ persuni fejn fosthom kien hemm persuni pożittivi bil-virus.   "
2020-12-20,Imutu 3 anzjani waqt li kienu pożittivi bil-Covid-19,https://www.tvm.com.mt/mt/news/imutu-3-anzjani-waqt-li-kienu-pozittivi-bil-covid-19-2/,"Il-Ministeru għas-Saħħa kkonferma li tliet anzjani mietu waqt li kienu pożittivi għall-Covid-19. Fl-ewwel każ anzjana ta’ 86 sena, li kienet ikkonfermata pożittiva għall-Covid-19 fit-8 ta’ Diċembru, mietet ilbieraħ fl-Isptar Mater Dei. Fit-tieni każ anzjan ta’ 69 sena, li kien ikkonfermat pożittiv għall-Covid-19 fl-1 ta’ Diċembru, miet lbieraħ fil-Good Samaritan Long-Term Care Facility. Fit-tielet każ anzjana ta’ 87 sena li kienet ikkonfermata pożittiva għall-Covid-19 fil-15 ta’ Dicembru, mietet ilbieraħ fl-Isptar Mater Dei.  "
2020-12-20,Fit-Turkija: 9 pazjenti bil-Covid-19 imutu wara li jisplodi ventilator tal-ossiġnu,https://www.tvm.com.mt/mt/news/fit-turkija-9-pazjenti-bil-covid-19-imutu-wara-li-jisplodi-ventilator-tal-ossignu/,"Fl-isptar privat Sanko University f’Gaziantep, 9 pazjenti bil-Covid-19 tilfu ħajjithom wara li sploda ventilator tal-ossiġnu. Bl-isplużjoni tħeġġeġ xi nar fis-sala tal-ITU fejn kien hemm rikoverati 9 pazjenti bil-coronavirus li kellhom bejn is-56 u l-85 sena. Dwar il-każ infetħet investigazzjoni. Fit-Turkija hemm madwar 2 miljun każ ta’ Covid-19 bil-pajjiż sofra 17,610 mewt.    "
2020-12-19,Erba’ anzjani mietu waqt li kienu pożittivi għall-Covid-19,https://www.tvm.com.mt/mt/news/erba-anzjani-mietu-waqt-li-kienu-pozittivi-ghall-covid-19/,"Erba’ anzjani mietu waqt li kienu pożittivi għall-Covid-19. Fl-ewwel każ, anzjana ta’ 86 sena, li kienet ikkonfermata pożittiva għall-Covid-19 fit-2 ta’ Diċembru, mietet ilbieraħ fl-Isptar Mater Dei. Fit-tieni każ, anzjana ta’ 76 sena, li kienet ikkonfermata pożittiva għall-Covid-19 fit-12 ta’ Diċembru, mietet lbieraħ fl-Isptar Mater Dei. Fit-tielet każ, anzjana ta’ 86 sena li kienet ikkonfermata pożittiva għall-Covid-19 fis-16 ta’ Ottubru, mietet dal-lejl fl-Isptar Mater Dei. Fir-raba’ każ, anzjan ta’ 84 sena, li kien ikkonfermat pożittiv għall-Covid-19, fis-16 ta’ Diċembru, miet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex anke f’dawn il-festi kulħadd jibqa’ viġilanti u jimxi mal-miżuri ta’ prevenzjoni."
2020-12-19,"52 każ ġdid tal-COVID-19, ifiqu 101 persuna",https://www.tvm.com.mt/mt/news/52-kaz-gdid-tal-covid-19-ifiqu-101-persuna/,"Il-Ministeru għas-Saħħa ħabbar li fl-aħħar 24 siegħa ħarġu 52 każ ġdid ta’ Covid-19 f’Malta minn 2,612 swab test li saru. L-awtoritajiet tas-saħħa ħabbru wkoll li 101 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 9,881 persuna. Minn Marzu ’l hawn f’Malta nstabu 11,621 persuni pożittivi għall-Covid-19, li minnhom hemm 1,553 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 20 ħarġu minn membri tal-familja, 13-il każ minn fuq il-post tax-xogħol, 7 kienu f’kuntatt dirett ma’ persuni pożittivi u 3 minn attivitajiet soċjali. "
2020-12-19,Malta bl-inqas rati pożittivi għall-COVID-19 fost il-pajjiżi Ewropej,https://www.tvm.com.mt/mt/news/malta-bl-inqas-rati-pozittivi-ghall-covid-19-fost-il-pajjizi-ewropej/,"#Malta with one of the lowest #COVID19 positivity rates in Europe: keep on testing. #KeepSafeForChristmas pic.twitter.com/VZhb7w5AAn Id-Deputat Prim Ministru u Ministru għas-Saħħa Chris Fearne qal li Malta għandha waħda mill-anqas rati għall-COVID-19 fost il-pajjiżi Ewropej. Fuq twitter id-Deputat Prim Ministru ippubblika wkoll l-istatistika maħruġa miċ-Ċentru Ewropew għall-Prevenzjoni u l-Kontroll tal-Mard. Skont din l-istatitistika Malta għandha inqas minn 4% ta’ rati pożittivi ta’ Covid 19. Ir-rata tinħadem fuq kemm jiġu analizzati swab tests u kemm minnhom joħorġu pożittivi. Fit-tweet tiegħu, il-Ministru tas-Saħħa appella biex ħadd ma joqgħod lura milli jmur għat-test jekk iħoss xi sintomi."
2020-12-19,It-tilqima Moderna approvata wkoll mill-gvern Amerikan,https://www.tvm.com.mt/mt/news/it-tilqima-moderna-approvata-wkoll-mill-gvern-amerikan/,"It-tilqima Moderna ftit tas-sigħat ilu ġiet approvata mill-Gvern Amerikan, biex issa hemm żewġ tilqimiet approvati kontra l-Covid, jiġifieri Moderna u l-Pfizer Biontech li diġà bdiet tingħata lill-poplu Amerikan. L-approvazzjoni tal-Moderna mill-Istat Amerikan ifisser li se jinħarġu iktar miljuni ta’ dożi u iktar nies jistgħu jitlaqqmu kontra dan il-virus li biddel wiċċ id-dinja. Moderna ġiet approvata ġimgħa biss wara li ġiet approvat il-Pfizer. L-istati Uniti diġà xtrat mitejn miljun doża mill-vaċċin Moderna, u sitt miljuni jinsabu fi triqithom lejn l-Istati Uniti. L-Istati Uniti huwa l-iktar pajjiż fid-dinja li għandu mwiet u anki infezzjonijiet tal-Covid, fejn sa issa mietu ‘l fuq minn 313 elf ruħ u ‘l fuq minn 17-il miljun infettati."
2020-12-15,Qed isir studju biex ikunu magħrufa l-kundizzjonijiet mediċi tal-persuni li mietu bil-Covid-19,https://www.tvm.com.mt/mt/news/qed-isir-studju-biex-ikunu-maghrufa-l-kundizzjonijiet-medici-tal-persuni-li-mietu-bil-covid-19/,"Is-Supretendent tas-Saħħa Pubblika il-Professur Charmaine Gauċi tat dettalji dwar il-programm nazzjonali għat-tilqima kontra l-virus tal-Covid-19 lill-membri tal-Kumitat Parlamentari dwar is-Saħħa. Il-Professur Gauċi qalet li qed isir studju biex ikunu magħrufa l-kundizzjonijiet mediċi tal-persuni li mietu bil-virus tal-Covid-19 u jekk hemmx korrelazzjoni bejn xi tip ta’ mard partikulari u l-effett tal-virus.  Hija qalet illi ma kienx hemm tifqigħa tal-pandemija fl-iskejjel minħabba l-miżuri tal-mitigazzjoni li ttieħdu.  Hija qalet li minkejja li kien hemm għalliema li kienu pożittivi għall-Covid-19, l-infezzjoni ma xterditx.  Il-Professur Gauċi qalet li jidher li l-infettivita bejn it-tfal hija ħafna inqas minn bejn l-adulti. Il-virologu Chris Barbara ta prezentazzjoni xjentifika ta’ kif il-virus jattakka ċ-ċelluli tal-ġisem uman. Huwa qal li l-anti body testing għadu għaddej u l-persuni li se jitlaqqmu se jittiħdilhom sample tad-demm qabel it-tilqima."
2020-12-15,It-tilqima kontra l-Covid-19 mistennija tkun approvata iktar qabel milli maħsub,https://www.tvm.com.mt/mt/news/ftit-tal-jiem-ohra-se-tibda-tinghata-t-tilqima-kontra-l-covid-19-chris-fearne/,"Antiċipata l-approvazzjoni tat-tilqima tal-Covid hekk kif nhar it-Tnejn l-Aġenzija Ewropeja tal-Mediċini se tagħti l-barka lill-vaċċin tal-Pfizer-BioNtech biex ikun jista’ jibda jingħata qabel tmiem is-sena.  Fl-istess waqt, mistennija wkoll tiġi approvata t-tilqima tal-Moderna mill-awtoritajiet Amerikani u għalhekk Malta tinsab pass eqreb biex tibda tlaqqam lill-Maltin u l-Għawdxin bil-vaċċin tal-Covid. Id-Deputat Prim Ministru u Ministru għas-Saħħa Chris Fearne qal dan fis-seduta Parlamentari tal-lejla u ta assigurazzjoni li Malta għandha biżżejjed dożi biex jitlaqqam kulħadd. Appella iżda għall-kawtela u biex kulħadd jibqa’ josserva r-regoli tal-awtoritajiet tas-saħħa sakemm dawn jibqgħu fis-seħħ. L-Awtorità Ewropea tal-Medicini se tapprova l-vaċċin tal-Pfizer-BioNtech kontra l-Covid 19 tmint ijiem qabel kien mistenni. Dan hekk kif it-tilqima se tkun approvata nhar it-Tnejn 21 ta’ Diċembru. Ħabbar dan illum fil-Parlament id-Deputat Prim Ministru u Ministru tas-Saħħa Chris Fearne fil-Parlament. “Dan ifisser li mbagħad il-Kummissjoni tkun tista’ tagħti endorsement dik l-approval biex b’hekk, jekk kollox jimxi kif issa huwa ppjanat, aħna ġewwa pajjiżna flimkien ma’ pajjiżi oħra Ewropej, nibdew nirċievu l-ewwel konsinji tal-vaċċin tal-Coronavirus din is-sena stess, dan ix-xahar stess.” Il-Ministru Fearne qal li il-preparamenti għall-ħażna tal-vaċċin jinsabu lesti u saru arranġamenti mal-kumpanija Pfizer għat-trasport tal-vaċċin f’Malta. Semma wkoll kif l-Aġenzija Federali Amerikana tal-Medicini se tapprova wkoll it-tilqima tal-Moderna din il-ġimgħa stess. Dr Fearne ikkonferma li mingħand Pfizer, il-gvern għandu ordnat nofs miljun doza, mitt elf tilqima mingħand il-kumpanija Moderna u miljun vaċċin mingħand l-AstraZeneca bil-għan li l-popolazzjoni kollha tkun tista’ titlaqqam. Minkejja dan l-iżvilupp importanti, il-Ministru Fearne appella għall-kawtela u qal li tkun ħasra kbira jekk fl-aħħar ftit niżgarraw. Saħaq li l-isbaħ rigal dan il-Milied huwa li noqgħodu attenti u nieħdu ħsieb l-anzjani u l-vulnerabbli tagħna. Intant fuq Twitter il-Prim Ministru Robert Abela laqa’ dan l-iżvilupp li qal se jkun qed isalva l-ħajja u l-għajxien ta’ bosta. Intant, fuq il-midja soċjali, il-President tal-Kummissjoni Ewropea Ursula von der Leyen laqgħet dan l-iżvilupp, u qalet li x’aktarx l-Ewropej se jibdew jiġu mlaqqma qabel tintemm is-sena."
2020-12-15,"49 każ ġdid tal-COVID-19, ifiqu 101 persuna",https://www.tvm.com.mt/mt/news/49-kaz-gdid-tal-covid-19-ifiqu-101-persuna/,"Il-Ministeru għas-Saħħa ħabbar li fl-aħħar 24 siegħa ħarġu 49 każ ġdid ta’ Covid-19 f’Malta minn 2,446 swab test li saru. L-awtoritajiet tas-saħħa ħabbru wkoll li 101 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 9,420 persuna. Minn Marzu ’l hawn f’Malta nstabu 11,303 persuni pożittivi għall-Covid-19, li minnhom hemm 1,706 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 34 ħarġu minn membri tal-familja, 19 każijiet minn fuq il-post tax-xogħol, 4 kienu f’kuntatt dirett ma’ persuni pożittivi u 4 minn attivitajiet soċjali. "
2020-12-15,Tliet anzjani jmutu waqt li kienu pożittivi għall-Covid-19,https://www.tvm.com.mt/mt/news/tliet-anzjani-jmutu-waqt-li-kienu-pozittivi-ghall-covid-19-4/,"Tliet anzjani mietu waqt li kienu pożittivi għall-Covid-19. Fl-ewwel każ, anzjana ta’ 99 sena, li kienet ikkonfermata pożittiva għall-Covid-19 fit-8 ta’ Diċembru, mietet ilbieraħ fl-Isptar Mater Dei. Fit-tieni każ, anzjana ta’ 94 sena, li kienet ikkonfermata pożittiva għall-Covid-19 fid-9 ta’ Diċembru, mietet ilbieraħ fl-Isptar Mater Dei. Fit-tielet każ, anzjan ta’ 86 sena, li kien ikkonfermat pożittiv għall-Covid-19 fit-28 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex anke f’dawn il-festi kulħadd jibqa’ viġilanti u jimxi mal-miżuri ta’ prevenzjoni. "
2020-12-15,“Flimkien sirna iktar b’saħħitna biex niġġieldu l-pandemija” – Prof. Gauci,https://www.tvm.com.mt/mt/news/flimkien-sirna-iktar-bsahhitna-biex-niggieldu-l-pandemija-prof-gauci/,"Is-Supretendent tas-Saħħa Pubblika, il-Professur Charmaine Gauci, esprimiet l-apprezzament tagħha għall-midalja li ngħatat f’Jum ir-Repubblika, meta ġiet onoroata bl-Ordni Nazzjonali tal-Mertu fil-grad ta’ Uffiċjal. Fuq il-midja soċjali l-Professur Gauci qalet li tiddedika dan l-unur lit-tim tal-Covid-19 tas-saħħa pubblika, lill-ħaddiema kollha tas-saħħa, lill-frontliners u l-familji tagħhom, kif ikoll lill-pazjenti. “Flimkien sirna iktar b’saħħitna biex niġġieldu l-pandemija,” qalet il-Professur Gauci.  "
2020-12-14,Fl-Istati Uniti bdiet tingħata t-tilqima tal-virus żviluppata minn Pfizer u BioNtech,https://www.tvm.com.mt/mt/news/fl-istati-uniti-bdiet-tinghata-t-tilqima-tal-virus-zviluppata-minn-pfizer-u-biontech/,"Fl-Istati Uniti bdiet tingħata t-tilqima tal-virus żviluppata minn Pfizer u BioNtech. Fl-Istati Uniti ngħatat l-ewwel tilqima tal-coronavirus. Infermiera fit-taqsima tal-kura intensiva f’Long Island, New York, hu mifhum li hija l-ewwel persuna li ħadet it-tilqima. “I hope this marks the beginning to the end of a very painful time in our history. I want to instill public confidence that the vaccine is safe. We’re in a pandemic. And so we all need to do our part to put an end to the pandemic.” Il-programm ta’ tilqim tal-Istati Uniti għandu l-għan li jilħaq mitt miljun persuna sa April li ġej. L-ewwel żewġ miljun u disa’ mitt elf doża jinsabu fi triqithom lejn iċ-ċentri ta’ distribuzzjoni madwar il-pajjiż, ħdax-il xahar wara li l-Istati Uniti rreġistraw l-ewwel infezzjonijiet ta’ Covid. Fl-Istati Uniti mietu qrib it-300,000 persuna."
2020-12-14,Jinstab varjant ġdid tal-Covid-19 fl-Ingilterra,https://www.tvm.com.mt/mt/news/jinstab-varjant-gdid-tal-covid-19-fl-ingilterra/,"Il-Ministru tas-Saħħa Ingliż Matt Hancock qal li nstab varjant ġdid tal-coronavirus, li qed jinfirex b’rata mgħaġġla f’partijiet tal-Ingilterra. Qal li xejn ma jindika li dan il-varjant jikkawża infezzjoni aktar serja jew li t-tilqima ma taħdimx fuqu."
2020-12-14,101 każi ġodda ta’ Covid-19 f’Malta – 150 oħra mfejqa,https://www.tvm.com.mt/mt/news/101-kazi-godda-ta-covid-19-fmalta-150-ohra-mfejqa/,"Fl-aħħar 24 siegħa, il-Ministeru għas-Saħħa kkonferma li nstabu 101 każi oħra ta’ Covid-19 f’Malta, b’150 oħra jfiqu mill-virus. Il-każi tal-lum għadhom qed jiġu investigati iżda minn tal-bieraħ ħarġu 19 pożittivi minn membri tal-istess familja, 7 oħra kienu f’kuntatt ma’ persuna pożittiva fuq il-post tax-xogħol mentri 2 ġew infettati bil-virus wara li kellhom kuntatt dirett ma’ xi ħadd pożittiv. 2 każi oħra nstabu minn ġemgħat ta’ persuni fejn fosthom kien hemm persuni pożittiva għall-virus.  "
2020-12-14,5 anzjani jmutu waqt li kienu pożittivi bil-Covid-19,https://www.tvm.com.mt/mt/news/5-anzjani-jmutu-waqt-li-kienu-pozittivi-bil-covid-19-3/,"Il-Ministeru għas-Saħħa kkonferma li ħames anzjani mietu waqt li kienu pożittivi għall-Covid-19. Fl-ewwel każ, anzjana ta’ 76 sena, li kienet ikkonfermata pożittiva għall-Covid-19 fis-7 ta’ Diċembru, mietet ilbieraħ fl-Isptar Mater Dei. Fit-tieni każ, anzjan ta’ 66 sena, li kien ikkonfermat pożittiv għall-Covid-19 fil-11 ta’ Novembru, miet ilbieraħ fl-Isptar Mater Dei. Fit-tielet każ, anzjan ta’ 79 sena, li kien ikkonfermat pożittiv għall-Covid-19 fil-15 ta’ Novembru, miet ilbieraħ fl-Isptar Mater Dei. Fir-raba’ każ, anzjan ta’ 88 sena, li kien ikkonfermat pożittiv għall-Covid-19 fl-1 ta’ Diċembru, miet ilbieraħ fl-Isptar Mater Dei. Fil-ħames każ, anzjana ta’ 94 sena, li kienet ikkonfermata pożittiva għall-Covid-19 fit-30 ta’ Novembru, mietet ilbieraħ fl-Isptar Mater Dei."
2020-12-14,Imut il-Prim Ministru ta’ Eswatini wara li qabditu l-Covid-19,https://www.tvm.com.mt/mt/news/imut-il-prim-ministru-ta-eswatini-wara-li-qabditu-l-covid-19/,"Il-Prim Ministru ta’ Eswatini, pajjiż żgħir fl-Afrika, miet wara li qabditu l-Covid-19. Ambrose Dlamini ta’ 52 sena, li kien ilu Prim Ministru mill-2018, miet fi sptar fl-Afrika t’ Isfel. Il-Gvern ta’ Eswatini, li qabel kien magħruf bħala Swaziland, ma kkonfermax uffiċjalment il-kawża tal-mewt, iżda hu mifhum li l-Prim Ministru kien qed jirċievi trattament għall-Covid wara li rriżulta pożittiv erba’ ġimgħat ilu."
2020-12-13,Il-Ġermaniżi se jqattgħu l-Milied f’lockdown strett,https://www.tvm.com.mt/mt/news/il-germanizi-se-jqattghu-l-milied-flockdown-strett/,"Il-Ġermanja qed timponi lockdown strett għall-festi tal-Milied hekk kif l-ammont ta’ mwiet u infezzjonijiet bil-Covid-19 laħaq rekord. Mill-Erbgħa l-iskejjel u l-ħwienet li mhumiex essenzjali jridu jagħlqu l-bibien, u t-tfal iridu jinżammu fid-dar kemm jista’ jkun. Il-lockdown se jibda fis-16 ta’ Diċembru u jibqa’ għaddej sal-10 ta’ Jannnar; deċiżjoni li ttieħdet wara li l-Kanċillier Angela Merkel iltaqgħet mal-mexxejja ta’ 16-il stat. Skont l-aħħar figuri l-Ġermanja għandha 20,200 każ ġdid ta’ Covid-19 u 321 mewt. Merkel qalet li l-ħarġiet għax-xiri tal-Milied kien wassal għal din iż-żieda fil-każi."
2020-12-13,"52 każ ġdid ta’ Covid-19 f’Malta, 90 oħra mfejqa",https://www.tvm.com.mt/mt/news/52-kaz-gdid-ta-covid-19-fmalta-90-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 52 każ ġdid ta’ Covid-19 f’Malta minn 2,659 swab test li saru. L-awtoritajiet tas-saħħa ħabbru wkoll li 90 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 9,169 persuna. Minn Marzu ’l hawn f’Malta nstabu 11,153 persuni pożittivi għall-Covid-19, li minnhom hemm 1,815 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 26 ħarġu minn membri tal-familja, 19 każijiet minn fuq il-post tax-xogħol, 14 kienu f’kuntatt dirett ma’ persuni pożittivi u 4 minn attivitajiet soċjali. "
2020-12-13,Tliet anzjani jmutu waqt li kienu pożittivi għall-Covid-19,https://www.tvm.com.mt/mt/news/tliet-anzjani-jmutu-waqt-li-kienu-pozittivi-ghall-covid-19-3/,"Tliet anzjani mietu waqt li kienu pożittivi għall-Covid-19. Fl-ewwel każ anzjan ta’ 68 sena, li kien ikkonfermat pożittiv għall-Covid-19 fl-1 ta’ Diċembru, miet ilbieraħ fl-Isptar Mater Dei. Fit-tieni każ anzjan ta’ 78 sena, li kien ikkonfermat pożittiv għall-Covid-19 fit-28 ta’ Novembru, miet ilbieraħ fl-Isptar Mater Dei. Fit-tielet każ anzjana ta’ 87 sena, li kienet ikkonfermata pożittiva għall-Covid-19 fit-30 ta’ Novembru, mietet ilbieraħ fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jibqa’ viġilanti u jimxi mal-miżuri ta’ prevenzjoni. "
2020-12-12,121 każ ġdid ta’ Covid-19 f’Malta – 144 imfejqa,https://www.tvm.com.mt/mt/news/121-kaz-gdid-ta-covid-19-fmalta-144-imfejqa/,"Il-Ministeru għas-Saħħa ħabbar li fl-aħħar 24 siegħa nstabu 121 każ ġdid ta’ Covid-19 f’Malta minn 3,033 swab test li saru mentri 144 persuni oħra ġew imfejqa mill-virus. Il-każijiet tal-lum għadhom qed jiġu investigati iżda minn tal-bieraħ 19 ħarġu pożittivi minn membri tal-istess familja. 14 każ ieħor kienu f’kuntatt ma’ persuna pożittiva fuq il-post tax-xogħol u issa jinsabu infettati. 8 persuni oħra laqqtu l-virus wara li kienu f’kuntatt dirett ma’ persuni bil-Covid-19 mentri 2 każijiet oħra ħarġu minn ġemgħat ta’ persuni fejn kien hemm każijiet ta’ persuni pożittivi għall-virus. "
2020-12-11,"Artisti tal-ispettaklu se jieħdu suppliment sħiħ tal-paga, datat lura minn Novembru",https://www.tvm.com.mt/mt/news/artisti-tal-ispettaklu-se-jiehdu-suppliment-shih-tal-paga-datat-lura-minn-novembru/,"Artisti tal-ispettaklu, kumpaniji, impjegati u self-employed fl-industrija tal-ispettaklu se jkunu qed jirċievu s-suppliment tal-paga sħiħa b’lura minn Novembru. Filwaqt li s-settur tal-performing arts ma twaqqafx għalkollox, ir-restrizzjonijiet fuq avvenimenti pubbliċi u laqgħat tal-massa kellhom impatt negattiv ħafna fuq l-artisti, li ma setgħux jipparteċipaw fi produzzjonijiet u wirjiet. Mit-tneħħija tar-restrizzjonijiet f’Ġunju 2020, l-artisti kienu qed jingħataw suppliment tal-paga ta’ €600 fix-xahar. Dan tħabbar fi stqarrija maħruġa mill-Ministru għall-Enerġija, l-Intrapriża u l-Iżvilupp Sostenibbli Miriam Dalli u l-Ministru għall-Arti Josè Herrera li ħadu d-deċiżjoni wara diversi diskussjonijiet ma’ dawk kollha involuti fl-industrija tal-arti u l-kultura. Il-Ministru Dalli qalet li s-sostenn tal-artisti fi żmien ta’ kriżi huwa kruċjali mhux biss għall-artisti nfushom iżda wkoll għas-soċjetà nfisha. Il-Ministru Jose Herrera qal li l-irkupru tas-setturi kulturali u kreattivi qed jingħata l-importanza mistħoqqa mill-Gvern u dan permezz ta’ sensiela ta’ inizjattivi u azzjonijiet sinifikanti. Fost l-artisti li se jibbenefikaw minn dan il-ħlas hemm: Madankollu, attivitajiet ta’ aġenti teatrali jew artistiċi personali jew aġenziji mhumiex inklużi. Il-Malta Enterprise, l-entità fdata bl-amministrazzjoni tal-iskema tas-suppliment tal-paga, se tkun qed tħallas is-suppliment tal-paga addizzjonali lill-artisti minn Novembru fis-suppliment tal-paga ta’ Diċembru.  "
2020-12-11,Sit elettroniku fejn tista’ tibbukkja għal test tal-COVID-19,https://www.tvm.com.mt/mt/news/mod-iehor-kif-tista-tibbukkja-ghal-test-tal-covid-19/,"Sabiex tkun aktar faċli biex wieħed jibbukkja biex jagħmel test għall-COVID-19, is-Supretendent tas-Saħħa Charmaine Gauci qalet li hemm sit elettroniku fejn wieħed jista’ jagħmel dan. https://covidtest.gov.mt/ huwa s-sit fejn wieħed jista’ jirreġistra biex jagħmel test. Wieħed għandu jagħti l-indirizz elettroniku tiegħu u jirċievi kodiċi li permezz tiegħu wara jista’ jdaħħal id-dettalji personali tiegħu. Minn hemm imbagħad tirċievi telefonata mill-call centre biex jagħtuk appuntament. Wieħed jista’ jibbukkja t-test ukoll billi jċempel fuq 111."
2020-12-11,Żewġ irġiel imutu waqt li kellhom il-Covid-19,https://www.tvm.com.mt/mt/news/zewg-irgiel-imutu-waqt-li-kellhom-il-covid-19-2/,"Fl-aġġornament mediku tal-lum, is-Supretendent tas-Saħħa Pubblika Charmaine Gauci ħabbret li żewġ persuni oħra mietu waqt li kellhom il-Covid-19. L-ewwel mewt kienet ta’ raġel ta’ 75 sena, li ttestja pożittiv għall-Covid-19 fis-27 ta’ Novembru li għadda, u miet ilbieraħ fir-residenza San Vincenz de Paule. Fit-tieni każ, raġel ta’ 96 sena ttestja pożittiv għall-Covid-19 fit-28 ta’ Novembru li għadda u miet ilbieraħ fl-isptar Mater Dei. B’kollox l-ammont ta’ vittmi issa tela’ għal 166."
2020-12-11,"96 każ ġdid ta’ Covid-19, 87 oħra mfejqa",https://www.tvm.com.mt/mt/news/96-kaz-gdid-ta-covid-19-87-ohra-mfejqa/,"Fl-aħħar 24 siegħa nstabu 96 każ ġdid ta’ Covid-19 f’Malta minn 2,840 swab tests li saru. Il-Ministeru għas-Saħħa kkonferma li fiequ wkoll 87 persuna oħra mill-virus biex b’hekk issa t-total tal-imfejqa jitla’ għal 8,935. Mill-banda l-oħra t-total ta’ mwiet tela’ għal 166, inkluż tnejn ilbieraħ. Intant, fl-aġġornament mediku ta’ kull ġimgħa, is-Supretendent tas-Saħħa Pubblika, il-Professur Charmaine Gauci qalet li l-effetti li qed joħorġu mir-Renju Unit fejn bdiet tingħata t-tilqima tal-Pfizer BioNtech huma minimi u m’huma xejn ħdejn ir-riperkussjoni li jista’ jħalli l-Covid fuq saħħet in-nies. Il-Professur Gauci reġgħet appellat fil-Milied ma jsirux l-ikliet tradizzjonali ma’ min ma jgħixx taħt l-istess saqaf. Qalet li b’kollox hawn 186 persuna fl-isptarijiet minħabba l-Covid. 17-il persuna jinsabu fl-ITU, 7 fl-Infections Diseases Unit, 36 każ fi swali oħra f’Mater Dei, 16 l-isptar Boffa, 18 l-isptar Saint Thomas, 7 Karin Grech, 80 fil-Good Samaritan Home, 3 każi fl-isptar Monte Carmeli u 2 każi fl-isptar ġenerali t’Għawdex . Qalet li l-iktar postijiet minn fejn qed jittieħed il-covid baqgħu mid-djar, segwiti mill-postijiet tax-xogħol u każijiet impurtati. Il-Professur Gauci tenniet l-appell tagħha biex dan il-Milied jitfakkar bħala l-iktar wieħed li fih ipproteġejna lill-qrabatna, u dan billi ma jsirux ċertu attivitajiet u ikliet. “Nagħmel appell għal dawk in-nies li forsi qegħdin jippjanaw xi ikliet id-dar tagħhom bħalma semmejna, irridu nżommu man-nies tal-household tagħna għax jekk se jkollok nies oħrajn mistednin ħa tkun qiegħed iġġib nies li ssoltu ma jkunux flimkien u allura riskju li jittrażmettu lil xulxin.” Appellat ukoll lill-anzjani biex malli jħossu s-sintomi jkellmu lit-tabib tagħhom mill-ewwel. Charmaine Gauci qalet li issa minbarra n-numru 111 biex isir appuntament għal swab test wieħed jista’ jirreġistra fuq is-sit covidtest.gov.mt. Dwar it-tilqima tal-covid 19, il-Professur Charmaine Gauci qalet li biha jonqos in-numru ta’ nies li jidħlu l-isptar u jmutu, tiżdied il-herd immunity u jonqos it-tixrid tal-virus. Spjegat kif l-effetti s’issa kienu ta’ ftit ħmura fejn tingħata t-tilqima, deni u għejja u qalet li dawn huma effetti minimi ħafna li m’huma xejn meta wieħed iqabbel ma’ dak li jista’ jgħaddi minnu jekk jieħu l-virus. TVM staqsa lill-Professur Gauci jekk in-nisa tqal għandhomx jieħdu t-tilqima kontra l-coronavirus. “Niftakru din it-tilqima għaddiet minn diversi clinical trials u sa issa għadha ma ġietx studjata fuq nisa li huma tqal, allura wkoll il-kumpaniji li qegħdin jimmanifatturaw dawn il-vaccines qed jgħidulna biex ma noffrux din il-vaccine lil dawk in-nisa li huma tqal. Iżjed ma jgħaddi ż-żmien bħalma jiġri f’vaccines oħra ladarba jkun hemm trials ikollna iktar informazzjoni u nkunu nistgħu nsegwu wkoll l-istruzzjonijiet li se jgħidulna dawn il-kumpaniji.” Mistoqsija wkoll kif se tingħata t-tilqima lill-anzjani li ma jistgħux joħorġu mid-dar, il-Professur Gauci qalet li fl-istraeġija tal-Gvern hemm pjan dwar kif jistgħu jintlaqqmu l-anzjani li huma kostretti jibqgħu f’darhom u ma jistgħu joħorġu biex jieħdu t-tilqima."
2020-12-11,Trid tipprovdi test negattiv tal-Covid jekk tasal Malta minn dawn il-pajjiżi,https://www.tvm.com.mt/mt/news/trid-tipprovdi-test-negattiv-tal-covid-jekk-tasal-malta-minn-dawn-il-pajjizi/,"Ġiet riveduta l-lista ta’ pajjiżi li wieħed huwa obbligat jipprovdi test negattiv tal-Covid-19 meta jasal f’Malta minnhom. Fi stqarrija l-Ministru responsabbli mis-Saħħa Pubblika għarraf li kull vjaġġatur li jiġi minn xi pajjiż elenkat fil-lista riveduta ta’ pajjiżi indikati hawn taħt għandu jipprovdi PCR COVID-19 test negattiv magħmul mhux aktar minn tnejn u sebgħin (72) siegħa qabel il-wasla tiegħu f’Malta. Vjaġġaturi ġejjin f’Malta minn xi wieħed fost dawn il-pajjiżi li jonqsu milli jipproduċu dan it-test, jistgħu jkunu sottomessi għall-ittestjar f’Malta u jistgħu jkunu soġġetti għal kwarantina. Il-lista ta’ pajjiżi ġiet riveduta bis-saħħa tal-artikolu 2 (1) tar-Regolamenti tal-2020 dwar Ittestjar Mandatorju ta’ Ċerti Vjaġġaturi,u tidħol fis-seħħ minn għada s-Sibt f’nofsillejl. Il-pajjiżi huma dawn: Andorra L-Awstrija Il-Belġju Il-Bulgarija Ċipru L-Estonja Franza (l-ajruporti kollha barra Ile-de-France) Il-Ġappun Il-Ġermanja (l-ajruporti kollha barra Baden-Wurttemberg) Il-Ġordan Il-Greċja (l-ajruporti kollha barra Attiki) L-Indoneżja L-Irlanda L-Italja (l-ajruporti kollha minbarra Sqallija u Sardenja) Il-Kanada Il-Kroazja Il-Latvija Il-Libanu Liechtenstein Il-Litwanja Il-Lussemburgu Il-Marokk Monaco L-Olanda Il-Polonja Il-Portugall (l-ajruporti kollha minbarra Madeira u Azores) Ir-Renju Unit Ir-Repubblika Ċeka Ir-Rumanija San Marino L-Islovakkja L-Islovenja Spanja (l-ajruporti kollha minbarra Canarias) L-Iżvezja L-Iżvizerra It-Tajlandja It-Tuneżija It-Turkija L-Ungerija L-Urugwaj Il-Vatikan"
2020-12-11,Esperti jirrakkomandaw lir-regolatur Amerikan japprova t-tilqima tal-Pfizer,https://www.tvm.com.mt/mt/news/esperti-jirrakkomandaw-lir-regolatur-amerikan-japprova-t-tilqima-tal-pfizer/,"Esperti mediċi qed jirrakkomandaw lill-awtorità tal-ikel u l-mediċini tal-Istati Uniti (FDA) biex tapprova t-tilqima għall-Covid-19 maħduma mill-kumpaniji Pfizer u BioNTech. Ir-rakkomandazzjoni saret minn bord magħmul minn 23 membru, l-għada li l-Istati Uniti kellu 3,000 mewt bil-Covid-19 f’jum wieħed, li huwa rekord għal dan il-pajjiż. It-tilqima għadha trid tiġi approvata mill-kap tal-FDA; deċiżjoni li mistennija tittieħed fil-jiem li ġejjin. S’issa t-tilqima Pfizer/BioNTech ġiet approvata mir-Renju Unit, segwit mill-Kanada, l-Bahrain u l-Arabja Sawdija."
2020-12-10,Il-Prim Ministru flimkien mal-mexxejja Ewropej f’summit biex jiġi ssiġillat il-pjan ta’ rkupru għall-Ewropa,https://www.tvm.com.mt/mt/news/il-prim-ministru-flimkien-mal-mexxejja-ewropej-fsummit-biex-jigi-ssigillat-il-pjan-ta-rkupru-ghall-ewropa/,"Il-Prim Ministru Robert Abela jinsab Brussell għas-summit ta’ Diċembru tal-Mexxejja Ewropej. Matul din il-laqgħa, fuq nett tal-aġenda l-pjan dwar it-tilqima tal-Covid, il-budget multi-miljunarji Ewropew, kif ukoll bosta temi attwali oħrajn, fosthom Brexit. Fl-ewwel sessjoni ta’ taħditiet, il-mexxejja qablu fuq it-triq i’l quddiem għall-pjan ta’ €750 miljun li se jiġi implimentat fix-xhur li ġejjin biex jagħti nifs lill-ekonomija tal-pajjiżi tal-Unjoni Ewropea li bħalissa għaddejjin minn sfidi kbar minħabba l-Covid-19. Bħalissa l-mexxejja Ewropej qed jiltaqgħu fi Brussell għall-aħħar summit tal-Kunsill Ewropew. Fuq nett tal-aġenda hemm il-Covid-19 suġġett topiku ħafna minħabab li l-pajjiżi qed iħejju l-istrateġija tagħhom għat-tilqima. Malta mistennija jkollha l-ewwel konsennji fil-bidu tas-sena d-dieħla. Wara li t-taħditiet bdew f’Europea Building waranofsinhar, illejla l-Mexxejja Ewropej irnexxilhom jissiġġilaw il-pjan ta’ 750 ibljun ewro għall-irkupru tal-Unjoni Ewropea li għalkemm kien hemm kunsens dwaru fis-Sajf, il-Polonja u l-Ungerija bdew jheddu li jużaw il-veto tagħhom biex jimblukkaw il-vot minħabba mekkaniżmu propost li bih l-istituzzjonijiet Ewropej ikunu jistgħu jwaqqfu l-fondi lill-pajjiżi li ma josservawx is-saltna tad-dritt f’pajjiżhom. Dwar it-tibdil fil-klima l-mexxejja Ewropej mistennija jiddeċiedu dwar jekk hux se jdaħħlu miżuri ġodda bil-għan li jnaqqsu l-emissjonijiet tal-karbonju b’aktar minn 55% sal-2030. Dwar dan is-suġġett mistennija diskussjoni dettaljata, tant li għal dan is-summit mal-Prim Ministru Robert Abela qed jakkumpanjah il-Ministru tal-Ambjent Aaron Farrugia. Għalkemm Brexit mhux fuq l-aġenda, hu mifhum li l-President tal-Kummissjoni Ewropea Ursola von der Leyen se tkun qed tagħti rendikont tal-laqgħa li kellha lbieraħ mal-Prim Ministru Ingliż Boris Johnson li qajla ħalliet effett fuq l-impass bejn iż-żewġ naħat. Fuq twitter, il-President tal-KE qalet li d-diskussjoni ma’ Johnson kienet interessanti iżda għad hemm diverġenzi kbar. Wegħdet li sa tmiem il-ġimgħa jkun hemm deċiżjoni finali. In-negozjati bejn iż-żewġ naħat se jkomplu, bit-tama li jiġu konklużi f’dawn il-jiem. Intant madwar il-mejda tad-diskussjoni, il-Griegi u ċ-Ċiprijotti mistennija jkomplu jagħmlu pressjoni fuq sanzjonijiet ġodda fuq it-Turkija fl-isfond ta’ operazzjonijiet li t-Turkija qed tagħmel f’ibħra kontestati miż-żewġ naħat. It-tensjonijiet komplew jiddetorjaw bil-proposta tal-President Tork Recep Tayyip Erdoğan għal soluzzjoni ta’ żewġ stati f’Ċipru li ilha maqsuma f’żewġ partijiet 46 sena. Id-diskussjonijiet mistenijja jkomplui għaddejin sas-sigħat bikrin ta’ filgħodu intant għada l-ġimgħa l-Prim Ministru Abela mistenni jattendi għall-Euro Summit."
2020-12-10,106 każi ġodda ta’ Covid-19 f’Malta – 128 oħra mfejqa,https://www.tvm.com.mt/mt/news/106-kazi-godda-ta-covid-19-fmalta-128-ohra-mfejqa/,"Il-Ministeru għas-Saħħa ħabbar li fl-aħħar 24 siegħa nstabu 106 każi ġodda ta’ Covid-19 f’Malta minn 2,626 swab test mentri 128 persuni oħra ġew imfejqa mill-virus. Il-każijiet tal-lum għadhom qed jiġu investigati iżda minn tal-bieraħ 44 huma membri tal-istess familja, 11 ħarġu pożittivi għall-Covid-19 wara li kienu f’kuntatt ma’ persuna pożittiv fuq il-post tax-xogħol u 2 oħra spiċċaw infettati bil-virus wara kundatt dirett ma’ persuni pożittivi għall-Covid-19.    "
2020-12-10,Imutu 4 anzjani waqt li kienu pożittivi bil-Covid-19,https://www.tvm.com.mt/mt/news/imutu-4-anzjani-waqt-li-kienu-pozittivi-bil-covid-19/,"Il-Ministeru għas-Saħħa kkonferma li erba’ anzjani mietu waqt li kienu pożittivi għall-Covid-19. Fl-ewwel każ, anzjana ta’ 92 sena, li kienet ikkonfermata pożittiva għall-Covid-19 fit-2 ta’ Diċembru, mietet ilbieraħ fil-Good Samaritan Long Term Care. Fit-tieni każ, anzjana ta’ 66 sena, li kienet ikkonfermata pożittiva għall-Covid-19 fit-23 ta’ Novembru, mietet ilbieraħ fl-Isptar Mater Dei. Fit-tielet każ, anzjana ta’ 85 sena, li kienet ikkonfermata pożittiva għall-Covid-19 fit-2 ta’ Diċembru, mietet aktar kmieni llum fl-Isptar Mater Dei. Fir-raba’ każ, anzjan ta’ 91 sena, li kien ikkonfermat pożittiv għall-Covid-19 fit-3 ta’ Diċembru, miet aktar kmieni llum fl-Isptar Mater Dei."
2020-12-09,"79 każ ġdid ta’ Covid-19 f’Malta, 79 oħra mfejqa",https://www.tvm.com.mt/mt/news/79-kaz-gdid-ta-covid-19-fmalta-79-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 79 każ ġdid ta’ Covid-19 f’Malta minn 2,909 swab test li saru. L-awtoritajiet tas-saħħa ħabbru wkoll li 79 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 8,720 persuna. Minn Marzu ’l hawn f’Malta nstabu 10,778 persuni pożittivi għall-Covid-19, li minnhom hemm 1,898 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 18 ħarġu minn membri tal-familja, 5 każijiet minn fuq il-post tax-xogħol, u 3 kienu f’kuntatt dirett ma’ persuni pożittivi. "
2020-12-09,Tliet anzjani jmutu waqt li kienu pożittivi għall-Covid-19,https://www.tvm.com.mt/mt/news/tliet-anzjani-jmutu-waqt-li-kienu-pozittivi-ghall-covid-19-2/,"Tliet anzjani mietu waqt li kienu pożittivi għall-Covid-19. Fl-ewwel każ, anzjan ta’ 83 sena, li kien ikkonfermat pożittiv għall-Covid-19 fl-24 ta’ Novembru, miet ilbierah fl-Isptar Mater Dei. Fit-tieni każ, anzjan ta’ 90 sena, li kien ikkonfermat pożittiv għall-Covid-19 fl-24 ta’ Novembru, miet aktar kmieni lbieraħ fl-Isptar Mater Dei. Fit-tielet każ, anzjana ta’ 90 sena, li kienet ikkonfermata pożittiva għall-Covid-19 fit-23 ta’ Novembru, mietet ilbieraħ fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jibqa’ viġilanti u jimxi mal-miżuri ta’ prevenzjoni; il-ħasil tal-idejn, l-ilbies tal-maskra u d-distanza fiżika."
2020-12-08,Imutu 2 anzjani waqt li kienu pożittivi bil-Covid-19,https://www.tvm.com.mt/mt/news/imutu-2-anzjani-waqt-li-kienu-pozittivi-bil-covid-19-2/,"Il-Ministeru għas-Saħħa kkonferma li żewġ anzjani mietu waqt li kienu pożittivi għall-Covid-19. Fl-ewwel każ, anzjan ta’ 77 sena, li kien ikkonfermat pożittiv għall-Covid-19 fl-4 ta’ Diċembru, miet ilbieraħ fl-Isptar Mater Dei. Fit-tieni każ, anzjana ta’ 89 sena, li kienet ikkonfermata pożittiva għall-Covid-19 ilbieraħ 7 ta’ Diċembru, mietet aktar kmieni llum fl-Isptar Mater Dei.  "
2020-12-08,40 każ ġdid ta’ Covid-19 f’Malta – imfejqa 144 oħra mill-virus,https://www.tvm.com.mt/mt/news/40-kaz-gdid-ta-covid-19-fmalta-imfejqa-144-ohra-mill-virus/,"Il-Ministeru għas-Saħħa ħabbar li nstabu 40 każ ġdid ta’ Covid-19 f’Malta minn 1,776 swab test b’144 oħra jfiqu mill-virus. Il-każijiet tal-lum għadhom qed jiġu investigati iżda minn tal-bieraħ, 18-il każ ħarġu pożittivi minn membri tal-istess familja, 17-il każ ieħor kienu f’kuntatt ma’ persuni pożittivi bil-Covid-19 fuq il-post tax-xogħol mentri 11-il każ ieħor irriżultaw pożittivi wara li kienu f’kuntatt dirett ma’ persuni infettati bil-virus.   "
2020-12-08,Fir-Renju Unit: Margaret Keenan l-ewwel persuna li tingħata t-tilqima kontra l-Covid-19,https://www.tvm.com.mt/mt/news/fir-renju-unit-margaret-keenan-l-ewwel-persuna-li-tinghata-t-tilqima-kontra-l-covid-19/,"Margaret Keenan, anzjana a’ 90 sena hija l-ewwel persuna li ngħatat it-tilqima kontra l-Covid-19 fi pjan ta’ tilqim tal-massa fir-Renju Unit. Keenan li se tagħlaq il-91 sena l-ġimgħa d-dieħla qalet li ma setgħetx tingħata rigal isbaħ f’għeluq sninha. L-anzjana kienet l-ewwel persuna li ħadet it-tilqima Pfizer/BioNTech li se tingħata lil madwar 800,000 persuna fil-ġimgħat li ġejjin. Ir-Renju Unit huwa l-ewwel pajjiż fid-dinja li beda juża’ l-vaċċin Pfizer wara li r-regolaturi tal-pajjiż approvawh għall-użu. 90-year-old Margaret Keenan is the first to receive the Pfizer/BioNTech vaccine, administered by Matron May Parsons, as UK's mass vaccination programme begins https://t.co/3eBGv3RUsU pic.twitter.com/ltWAL8uDmr — BBC Breaking News (@BBCBreaking) December 8, 2020  "
2020-12-07,AĠĠORNAT: It-tilqima tal-Covid-19 ta’ Pfizer se tasal f’Malta fl-ewwel jiem ta’ Jannar,https://www.tvm.com.mt/mt/news/it-tilqima-tal-covid-19-ta-pfizer-se-tasal-fmalta-fl-ewwel-jiem-ta-jannar/,"Id-Deputat Prim Ministru u Ministru għas-Saħħa Chris Fearne ħabbar li l-vaċċin tal-Pfizer/BioNTech se jasal f’Malta fl-ewwel jiem ta’ Jannar, hekk kif l-awtorizzazzjoni mill-aġenzija Ewropea tal-mediċini mistennija tingħata lejn l-aħħar ta’ Diċembru. Il-Ministru Fearne qal li l-vaċċin se jingħata b’xejn lil kulħadd, u dawk li huma intitolati li jibdew jieħu l-ewwel dożi li jaslu se jirċievu ittra li tinfurmahom meta u fejn għandhom imorru biex jieħdu l-vaċċin, u l-istess għat-tieni doża. Żied li se jitnieda helpline, u se jkun hemm outreach team għal dawk li ma jistgħux joħorġu minn darhom. Għalkemm it-tilqima mhux se tkun obbligatorja se titnieda kampanja dwar l-importanza tat-tilqima kontra l-COVID-19. Meta mistennija jaslu d-dożi tal-vaċċin f’Malta? Il-Ministru Fearne fakkar li l-Ewropa għandha ftehim ma’ sitt kumpaniji li qed jipproduċu l-vaċċin, bil-Pfizer/BioNTech, Moderna u Astra Zeneca huma l-iktar avvanzati. Minn Jannar Malta se jkollha maż-2.3 milun tilqima. Dan huma mqassmin hekk: 500,000 mingħand Pfizer, 100,000 mingħand Modern u 1,000,000 mingħand Astra Zeneca. Ma’ dawn hemm 700,000 doża ordnati mingħand kumpaniji oħra li għadhom ftit iktar lura. Qal li din l-ordni l-Gvern għamilha meta kien għadu possibbli li ssir, u saret ordni daqshekk kbira biex f’każ li xi vaċċini ma jirnexxux, Malta xorta jkollha biżżejjed biex tlaqqam lil kulħadd. Filwaqt li l-vaċċin tal-Pfizer mistenni jasal Malta fl-ewwel jiem ta’ Jannar, dak tal-kumpanija Moderna għandu jasal għall-ewwel jiem ta’ Frar, filwaqt li tal-Astra Zeneca jasal għal Marzu jew April. Fisser li l-vaċċin ta’ Pfizer irid tinżamm f’temperatura ta’ taħt is-70 ċentigrad. Qal li għal raġunijiet ta’ sigurtà l-arranġamenti ta’ trasport huma kunfidenzjali, iżda dan se jinġieb Malta f’cold storage apposta u hemm proċeduri stabbiliti ta’ kif se jinżamm, fejn fost oħrajn kull kontenitur se jkollu tracker. Min se jingħata t-tilqima l-ewwel? Il-Ministru Chris Fearne spjega li f’ Jannar mistennija jingħataw it-tilqima l-ħaddiema tas-saħħa pubblika u privata, ħaddiem fid-djar tal-anzjani u residenti tad-djar tal-anzjani u dawk f’faċilitajiet ta’ kura tas-saħħa mentali. Ma’ dawn se jingħataw it-tilqima l-anzjani kollha minn 85 sena ‘l fuq. Fi Frar se jingħataw it-tilqima l-frontliners u l-anzjani minn 80 sena ‘l fuq. Wara dan tingħata lill-anzjani ta’ 70 sena ‘l fuq u l-istaff tal-iskejjel u ċ-child care centres. Wara se tingħata liċ-ċittadni minn 55 sena ‘l fuq u finalment lill-popolazzjoni ġenerali kollha. Qal li t-tul ta’ żmien bejn grupp ta’ persuni li jitlaqqmu u gruppi oħra jiddependi minn kemm iddum ma’ tasal it-tilqima ta’ Astra Zeneca. Il-Kelliem tal-Oppożizzjoni għas-Saħħa jisħaq fuq il-bżonn ta’ kampanja edukattiva Min-naħa tiegħu, il-Kelliem għas-Saħħa tal-Oppożizzjoni , Stephen Spiteri, qal li l-Oppożizzjoni tilqa’ din l-aħbar, għax fi kliemu t-tilqima hija importanti biex tiġġieled din il-pandemija. Dr Spiteri qal li għalkemm it-tilqima hi parti essenzjali fil-kontroll tal-pandemija, il-Gvern għandu jagħmel sforz ikbar biex nilħqu l-punt li l-pajjiż jeħles mill-virus. Huwa staqsa dwar is-sitwazzjoni tat-trasport ta’ din it-tilqima tal-Pfizer u BioNTech għax qal li l-loġistika mhix faċli minħabba li jrid jiġi trasportat f’temperaturi baxxi ħafna. Staqsa kif se nassiguraw li l-prodott finali li jasal Malta se jkun ta’ kwalità. Stephen Spiteri qal li hemm ħafna mistoqsijiet fost il-poplu, fost l-oħrajn jekk it-tilqima hiex sigura u saħaq dwar l-importanza ta’ edukazzjoni dwar it-tilqima. Min kellu l-Covid-19 xorta jrid jieħu t-tilqima Meta kien qed iwieġeb il-mistoqsijiet tad-deputati fil-Parlament, il-Ministru Fearne qal li min kellu l-Covid xorta jrid jieħu t-tilqima. Spjega li dawn se jkunu qed jingħataw fiċ-ċentri tas-saħħa, ħlief tal-Pfizer biex tinżamm it-temperatura baxxa. Dwar it-tilqima tal-influwenza, Dr Fearne qal li dis-sena kienet suċċess. Qal li l-aħħar sena ta’ Gvern Nazzjonalista, din it-tilqima ma kinitx tingħata b’xejn, b’differenza minn Gvern Laburista li qed jagħtiha b’xejn. Qal li f’sena Gvern Nazzjonalista kien ta bejn 50,000 u 60,000 biss tilqima filwaqt li Gvern Laburista ta aktar minn 100,000 tilqima tal-influwenza. Kompla jgħid li l-influwenza se tkun aktar qawwija lejn l-aħħar ta’ Diċembru u l-ewwel xahrejn tal-2021 u għalhekk il-Gvern ried li t-tilqima tinfirex fuq diversi xhur. Dwar jekk in-nies iridux jitlaqqmu biex isiefru u jkollhom ċertifikat, il-Ministru Fearne qal li hemm żewġ inizjattivi; waħda tal-aġenzija tal-vjaġġaturi tal-ajru (IATA) u inizjattiva li tista’ tittieħed mill-pajjiżi, li iżda għadhom ma waslux għal deċiżjoni. Qal li s-sistema ta’ Malta qed tagħmilha possibbli li jekk biex tivjaġġa jrid ikollok ċertifikat tat-tilqima, ir-rekords tal-awtoritajiet se jkunu qed jilqgħu għal din l-eventwalità."
2020-12-07,Tliet irġiel u mara jmutu waqt li kellhom il-Covid-19,https://www.tvm.com.mt/mt/news/tliet-irgiel-u-mara-jmutu-waqt-li-kellhom-il-covid-19/,"Il-Ministeru għas-Saħħa ħabbar li erba’ anzjani mietu fl-isptar Mater Dei waqt li kienu pożittivi għall-Covid-19. Fl-ewwel każ raġel ta’ 76 sena, li kien ikkonfermat pożittiv għall-Covid-19 fl-4 ta’ Ottubru, miet fl-4 ta’ Diċembru. Fit-tieni każ mara ta’ 83 sena, li kienet ikkonfermata pożittiva għall-Covid-19 fid-19 ta’ Novembru, mietet ilbieraħ. Fit-tielet każ raġel ta’ 76 sena, li kien ikkonfermat pożittiv għall-Covid-19 fil-21 ta’ Novembru, miet dalgħodu. Fir-raba’ każ raġel ta’ 83 sena, li kien ikkonfermat pożittiv għall-Covid-19 fit-28 ta’ Novembru, ukoll miet dalgħodu."
2020-12-07,"139 każ ġdid ta’ COVID-19, ifiqu 101 persuna",https://www.tvm.com.mt/mt/news/139-kaz-gdid-ta-covid-19-ifiqu-101-persuna/,"Il-Ministeru għas-Saħħa ħabbar li fl-aħħar 24 siegħa ħarġu 139 każ ġdid ta’ Covid-19 f’Malta minn 3,192 swab test li saru. L-awtoritajiet tas-saħħa ħabbru wkoll li 101 persuna oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 8,497persuna. Minn Marzu ’l hawn f’Malta nstabu 10,659 persuni pożittivi għall-Covid-19, li minnhom hemm 2,007 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 26 każi kienu membri tal-familja ta’ persuni pożittivi, 4 każi minn fuq il-post tax-xogħol fejn kien hemm persuna pożittiva u 5 kienu f’kuntatt dirett ma’ persuna pożittiva. "
2020-12-07,Ir-Renju Unit jibda jqassam il-vaċċin għall-Covid-19,https://www.tvm.com.mt/mt/news/ir-renju-unit-jibda-jqassam-il-vaccin-ghall-covid-19/,"Ir-Renju Unit jinsab impenjat bl-aħħar tħejjijiet biex min għada jsir l-ewwel pajjiż fid-dinja li se jibda jagħti l-vaċċin ta’ Pfizer għall-coronavirus. Anzjani ‘l fuq minn 80 sena, frontliners fil-qasam tas-saħħa, flimkien ma’ ħaddiema u residenti fid-djar tal-anzjani se jkunu l-ewwel li jirċievu t-tilqima, u għadd ta’ sptarijiet madwar il-pajjiż diġà rċevew konsenja tat-tilqima. Ir-Renju Unit approva l-użu tal-vaċċin żviluppat minn Pfizer u BioNTech il-ġimgħa l-oħra, u s’issa għandha ordnati 40 miljun doża waqt li tmin mitt elf doża se jkunu disponibli min din il-ġimgħa stess. L-ewwel dożi waslu fil-pajjiż mill-Belġju u qed jinżammu f’diversi żoni madwar il-pajjiż. Dan il-mument tant importanti għall-ġlieda kontra l-coronavirus qed jaħbat man-negozjati li bħalissa għadejjin bejn ir-Renju Unit u l-Unjoni Ewropea għall-patt kummerċjali wara Brexit. Il-perjodu ta’ tranzizzjoni jiġi fi tmiemu fl-aħħar ta’ dan ix-xahar u f’każ li ma jkunx hemm qbil bejn iż-żewġ partijiet, il-moviment tal-merkanzija bejn ir-Renju Unit u pajjiżi stati membri tal-Unjoni Ewropea bħal Belġju jaf jispiċċa mxekkel."
2020-12-06,Imutu 2 anzjani waqt li kienu pożittivi bil-Covid-19,https://www.tvm.com.mt/mt/news/imutu-2-anzjani-waqt-li-kienu-pozittivi-bil-covid-19/,"Il-Ministeru għas-Saħħa kkonferma li żewġ anzjani mietu waqt li kienu pożittivi għall-Covid-19. Fl-ewwel każ, anzjan ta’ 69 sena, li kien ikkonfermat pożittiv għall-Covid-19 fil-21 ta’ Novembru, miet tard ilbieraħ filgħaxija fl-Isptar Mater Dei. Fit-tieni każ, anzjan ta’ 81 sena, li kien ikkonfermat pożittiv għall-Covid-19 fit-18 ta’ Novembru, miet dalgħodu fir-Residenza San Vinċenz de Paul."
2020-12-06,97 każ ġdid ta’ Covid-19 f’Malta – 107 oħra mfejqa,https://www.tvm.com.mt/mt/news/97-kaz-gdid-ta-covid-19-fmalta-107-ohra-mfejqa/,"Fl-aħħar 24 siegħa nstabu 97 każ ġdid ta’ Covid-19 f’Malta minn 2,907 swab tests li saru. Il-Ministeru għas-Saħħa kkonferma li fiequ wkoll 107 persuni oħra mill-virus biex b’hekk issa t-total tal-imfejqa jitla’ għal 8,396. Il-każijiet tal-lum għadhom qed jiġu investigati u minn tal-bieraħ, 22 minnhom ħarġu pożittivi minn membri tal-istess familja mentri 8 persuni ħarġu pożittivi għall-virus minn fuq il-post tax-xogħol wara li kienu f’kuntatt ma’ persuna pożittiva. 2 każijiet oħra feġġew wara kuntatt dirett ma’ persuna bil-Covid-19 mentri 2 oħra ħarġu pożittivi għall-virus minn ġemgħa ta’ persuni fejn fosthom kien hemm xi ħadd infettat bil-virus. "
2020-12-05,"103 każi ġodda ta’ Covid-19 f’Malta, 169 oħra mfejqa",https://www.tvm.com.mt/mt/news/103-kazi-godda-ta-covid-19-fmalta-169-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 103 każi ġodda ta’ Covid-19 f’Malta minn 3,010 swab test li saru. L-awtoritajiet tas-saħħa ħabbru wkoll li 169 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 8,289 persuna. Minn Marzu ’l hawn f’Malta nstabu 10,423 persuni pożittivi għall-Covid-19, li minnhom hemm 1,985 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 18 ħarġu minn membri tal-familja, 6 każijiet minn fuq il-post tax-xogħol, 4 kienu f’kuntatt dirett ma’ persuni pożittivi, u 2 każijiet ħarġu minn ġemgħat ta’ persuni f’attivitajiet soċjali."
2020-12-05,Ir-Russja tibda tagħti t-tilqima għall-Covid-19,https://www.tvm.com.mt/mt/news/ir-russja-tibda-taghti-t-tilqima-ghall-covid-19/,"Ir-Russja bdiet tagħti t-tilqima tal-Covid-19 minn kliniċi f’Moska, fejn għal issa qed jiġu mlaqqma dawk li huma l-iktar f’riskju. Il-vaċċin li qed jingħata huwa dak prodott mir-Russja stess, li jġib l-isem Sputnik V. Il-produtturi ta’ dan il-vaċċin qed jgħidu li huwa 95% effettiv, iżda l-ittestjar fuqu għadu għaddej. Is-sindku ta’ Moska, Sergei Sobyanin, qal li l-ewwel konsenja ta’ tilqim qed tiġi offruta lil dawk li jaħdmu fl-iskejjel u fil-qasam tas-saħħa, kif ukoll lill-ħaddiema soċjali. It-tilqima tingħata f’darbtejn, u eluf diġà rreġistraw ruħhom biex jieħdu l-ewwel waħda fi tmiem il-ġimgħa."
2020-12-04,"123 każ ġdid ta’ COVID-19, 105 oħra mfejqa, imut anzjan li kien pożittiv għall-COVID-19",https://www.tvm.com.mt/mt/news/123-kaz-gdid-ta-covid-19-105-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 123 każ ġdid ta’ Covid-19 f’Malta minn 3,100 swab test li saru. L-awtoritajiet tas-saħħa ħabbru wkoll li 105 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 8,120 persuna. Minn Marzu ’l hawn f’Malta nstabu 10,320 persuni pożittivi għall-Covid-19, li minnhom hemm 2,051  każ attiv. Waqt il-konferenza tal-aħbarijiet, is-Supretendent tas-Saħħa qalet li lbieraħ miet anzjan ta’ 82 persuna li kien residenti San Vinċenz de Paule. Spjegat li mill-każijiet pożittivi hemm 68 minnhom f’Għawdex. Waqt li tkellmet dwar il-vaċċin, Prof Gauci qalet waqt li mhux se jkun obbligat ħeġġet lin-nies biex jieħdu t-tilqima, dan jinkludi wkoll min marad bil-COVID-19.  Dwar side-effects tal-vaċċin Profs Gauci qalet li s’issa ma jidhrux li huma kbar, fosthom hemm deni u għejja. "
2020-12-03,"96 każ ġdid ta’ COVID-19, 128 oħra mfejqa",https://www.tvm.com.mt/mt/news/96-kaz-gdid-ta-covid-19-128-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 96 każ ġdid ta’ Covid-19 f’Malta minn 2,909 swab test li saru. L-awtoritajiet tas-saħħa ħabbru wkoll li 128 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 8,015persuna. Minn Marzu ’l hawn f’Malta nstabu 10,197 persuni pożittivi għall-Covid-19, li minnhom hemm 2,034 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 23 każi kienu membri tal-familja ta’ persuni pożittivi, 8 każi minn fuq il-post tax-xogħol fejn kien hemm persuna pożittiva, 9 kienu f’kuntatt dirett ma’ persuna pożittiva u 4 minn attivitajiet soċjali. "
2020-12-03,2 anzjani jmutu waqt li kienu pożittivi għall-Covid-19,https://www.tvm.com.mt/mt/news/2-anzjani-jmutu-waqt-li-kienu-pozittivi-ghall-covid-19/,"Żewġ anzjani mietu waqt li kienu pożittivi għall-Covid-19. Fl-ewwel każ anzjan ta’ 64 sena, li kien ikkonfermat pożittiv għall-Covid-19 fl-20 ta’ Novembru, miet ilbieraħ fl-Isptar Mater Dei. Fit-tieni każ anzjan ta’ 74 sena, li kien ikkonfermat pożittiv għall-Covid-19 fil-25 ta’ Novembru, miet ilbieraħ fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni. B’hekk biss nistgħu nipproteġu lil dawk l-aktar vulnerabbli fis-soċjetà tagħna."
2020-12-03,Meta se tasal Malta t-tilqima kontra l-Covid-19? – il-Ministru Chris Fearne jispjega waqt TVAM,https://www.tvm.com.mt/mt/news/meta-se-tasal-malta-t-tilqima-kontra-l-covid-19-il-ministru-chris-fearne-jispjega-waqt-tvam/,"Il-Ministru Chris Fearne spjega li ftit wara li ħarġet l-aħbar tal-vaċċin fir-Renju Unit, flimkien mal-Ministri Ewropej kellu laqgħa mad-Direttriċi tal-Aġenzija Ewropea tal-Mediċini. Din l-Aġenzija hija r-regolatur inkarigat mill-analiżi tar-riżultati tat-testijiet tal-vaċċin u hija hi li tagħti l-awtorizzazzjoni biex il-vaċċin jintuża fil-pajjiżi Ewropej. Dr Fearne spjega li l-analiżi li qed tagħmel l-Aġenzija Ewropea hija aktar rigoruża u tidħol f’akta dettall. Żied jgħid li l-pajjiżi Ewropej qablu li jistennew l-awtorizzazzjoni mill-Aġenzija Ewropea tal-Mediċina. Waqt TVAM, Dr Fearne spjega wkoll li l-analiżi mill-Aġenzija Ewropea fuq it-tilqima ta’ Pfizer mistennija tkun lesta sal-aħħar ta’ dan ix-xahar u malli tiġi awtorizzata l-ewwel konsenja tiġi Malta. Malta għandha ftehim ma’ kumpaniji oħra tat-tilqima kontra l-COVID-19 fosthom Moderna u oħrajn. Intant, matul il-programm TVAM, Dr Fearne jitkellem ukoll dwar kif se jitqassam il-vaċċin. Fl-aħħar nett Dr Fearne spjega li anke meta tiġi t-tilqima u tibda tingħata, il-miżuri fosthom l-ilbies tal-maskra u żamma tad-distanza soċjali se jibqgħu fis-seħħ. Tista’ s-segwi l-intervista sħiħa hawn:"
2020-12-02,X’inhuma l-aħħar żviluppi dwar it-tilqima kontra l-Covid-19?,https://www.tvm.com.mt/mt/news/xinhuma-l-ahhar-zviluppi-dwar-it-tilqima-kontra-l-covid-19/,"Ir-Renju Unit sar l-ewwel pajjiż fid-dinja li approva t-tilqima tal-Coronavirus żviluppata minn Pfizer u BioNTech u mistennija tibda tingħata mill-ġimgħa d-dieħla. Id-Deputat Prim Ministru u Ministru tas-Saħħa, Chris Fearne laqa’ din l-aħbar u qal li l-Aġenzija Ewropea tal-Mediċini qed tevalwa t-tilqima potenzjali u sa tmiem dan ix-xahar mistennija tiddeċiedi tistax tintuża f’Malta u l-kumplament tal-pajjiżi fl-Unjoni Ewropea. Mument storiku fil-ġlieda kontra l-Coronavirus u l-irkupru mill-effetti tal-pandemija. Il-Ministru għas-Saħħa tar-Renju Unit, Matt Hancock qal “I’m confident now with the news today that from spring, from Easter onwards, things are going to be better.” Il-Gvern tar-Renju Unit approva r-rakkomandazzjoni tal-Aġenzija regolatorja tal-Mediċini tal-pajjiż biex it-tilqima kontra l-COVID-19 żviluppata minn Pfizer u BioNTech tkun tista’ tingħata lil aktar persuni vulnerabbli mill-aktar fis wara proċess ta’ evalwazzjoni xjentifika, li tfisser bħala rigoruż ħafna, u li kkonkluda li t-tilqima hi sigura, effettiva u ta’ kwalità. Il-Kap Eżekuttiv tal-Aġenzija Regolatorju tal-mediċini fir-Renju Unit, Dr June Raine qalet “the UK government has now accepted this advice and has made the decision to approve the vaccine for use, with some conditions, in adults aged 16 and over. The safety of the public will always come first.” Waqt li ddeskriva l-aħbar dwar l-approvazzjoni tat-tilqima bħala ‘fantastika’, il-Prim Ministru tar-Renju Unit, Boris Johnson qal li t-tilqima se tibda tingħata mill-ġimgħa d-dieħla b’mod volontarju. “I strongly urge people to take up the vaccine but it is no part or our culture or our ambition in this country to make vaccines mandatory, that’s not how we do things.” Skont ir-riżultati preliminari tal-kumpanija Amerikana Pfizer u l-kumpanija Ġermaniża BioNTech, it-tilqima hi 95 fil-mija effettiva li tipprevjeni l-COVID. Il-Gvern tar-Renju Unit ordna 40 miljun doża minn din it-tilqima li trid tinżamm f’temperatura ta’ 70 grad celcius taħt iż-żero. Kull min jirċeviha jrid jingħata żewġ dożi f’temp ta’ tliet ġimgħat. Matt Hancock qal li 50 sptar fir-Renju Unit huma ppreparati għat-tilqima u issa se jibda x-xogħol fuq ċentri għat-tilqim. Il-Ministru tas-Saħħa Ingliż qal li l-ħruġ ta’ pajjiżu mill-Unjoni Ewropea għen biex inkisbet din l-approvazzjoni b’mod aktar mgħaġġel. Fuq Twitter, id-Deputat Prim Ministru, Chris Fearne laqa’ l-aħbar u qal li l-Aġenzija Ewropea tal-Mediċini qed tevalwa t-tilqima potenzjali u sa tmiem dan ix-xahar mistennija tiddeċiedi jekk tistax tintuża f’Malta u l-kumplament tal-pajjiżi fl-Unjoni Ewropea. Fl-istess waqt, il-Kummissjoni Ewropea varat strateġija dwar kif iċ-ċittadini Ewropej jevitaw il-COVID waqt ix-xhur tax-xitwa li hu kunsidrat perjodu riskjuż ħafna għat-tixrid tal-virus."
2020-12-02,Il-Kap tal-PN jgħid li l-Gvern għandu jippubblika strateġija u konsultazzjoni dwar kif se tingħata t-tilqima f’Malta,https://www.tvm.com.mt/mt/news/il-kap-tal-pn-jghid-li-l-gvern-ghandu-jippubblika-strategija-u-konsultazzjoni-dwar-kif-se-tinghata-t-tilqima-fmalta/,"Il-Kap tal-Partit Nazzjonalista, Bernard Grech qal li jilqa’ l-aħbar li r-Renju Unit approva l-ewwel vaċċin tal-COVID-19 u b’hekk issa dan jista’ jibda jintuża. Qal li dan hu pass importanti ieħor lejn in-normalità però sa dak il-mument irridu nibqgħu viġilanti. Dr Grech qal li jistenna li mingħajr iktar dewmien il-Gvern jippubblika l-istrateġija dettaljata tiegħu dwar kif se tingħata t-tilqima f’Malta u li ssir konsultazzjoni dwarha. Saħaq li ma nistgħux nagħmlu żbalji f’din il-fażi u rridu nibqgħu nisimgħu mill-esperti mediċi."
2020-12-02,It-testijiet kollha tal-vaċċin għall-Ewropa u Malta għandhom jitlestew sal-aħħar ta’ Diċembru – id-Deputat Prim Ministru,https://www.tvm.com.mt/mt/news/it-testijiet-kollha-tal-vaccin-ghall-ewropa-u-malta-ghandhom-jitlestew-sal-ahhar-ta-dicembru-id-deputat-prim-ministru/,"Fuq Twitter, id-Deputat Prim Ministru ħabbar li sal-aħħar ta’ Diċembru, L-Aġenzija Ewropea għall-Mediċina għandha tlesti t-testijiet kollha tal-vaċċin sal-aħħar ta’ Diċembru biex jibda jitqassam fl-Ewropa u f’Malta. Barra din l-aħbar, tħabbret ukoll dalgħodu li l-Ingilterra approvat l-ewwel vaċċin kontra l-Covid-19   "
2020-12-02,126 każ ġdid ta’ Covid-19 f’Malta – imfejqa 139 oħra,https://www.tvm.com.mt/mt/news/126-kaz-gdid-ta-covid-19-fmalta-imfejqa-139-ohra/,"Fl-aħħar 24 siegħa nstabu 126 każ ġdid ta’ Covid-19 f’Malta, b’139 persuni oħra jfiqu mill-virus. Il-Ministeru għas-Saħħa qal li l-każijiet tal-lum għadhom qed jiġu investigati. Mill-każijiet tal-bieraħ, 20 ħarġu minn membri tal-istess familja, 11 oħra ħarġu pożittivi wara kuntatt ma’ persuna pożittiva fuq il-post tax-xogħol mentri 6 oħra ħarġu pożittivi għall-virus minn kuntatt dirett ma’ persuni bil-Covid-19. 7 każijiet ħarġu minn ġemgħat fejn kien hemm każijiet pożittivi diġà magħrufa mal-awtoritajiet mentri każ pożittiv huwa impurtat minn barra. "
2020-12-02,5 anzjani jmutu waqt li kienu pożittivi bil-Covid-19,https://www.tvm.com.mt/mt/news/5-anzjani-jmutu-waqt-li-kienu-pozittivi-bil-covid-19-2/,"Il-Ministeru għas-Saħħa ħabbar li ħames anzjani mietu waqt li kienu pożittivi għall-Covid-19. Fl-ewwel każ anzjan ta’ 77 sena, li kien ikkonfermat pożittiv għall-Covid-19 fl-10 ta’ Novembru, miet ilbieraħ fl-Isptar Mater Dei. Fit-tieni każ anzjan ta’ 74 sena, li kien ikkonfermat pożittiv għall-Covid-19 fit-22 ta’ Novembru, miet ilbieraħ fl-Isptar Mater Dei. Fit-tielet każ anzjan ta’ 80 sena, li kien ikkonfermat pożittiv għall-Covid-19 fit-22 ta’ Novembru, miet ilbieraħ fl-Isptar Mater Dei. Fir-raba’ każ anzjana ta’ 80 sena, li kienet ikkonfermata pożittiva għall-Covid-19 fis-17 ta’ Novembru, mietet ilbieraħ fl-Isptar Mater Dei. Fil-ħames każ anzjana ta’ 91 sena, li kienet ikkonfermata pożittiva għall-Covid-19 fis-26 ta’ Novembru, mietet ilbieraħ fl-Isptar Mater Dei."
2020-12-02,Ir-Renju Unit l-ewwel pajjiż li approva l-vaċċin Pfizer/BioNTech,https://www.tvm.com.mt/mt/news/ir-renju-unit-l-ewwel-pajjiz-li-approva-l-vaccin-pfizer-biontech/,"Ir-Renju Unit approva l-vaċċin Pfizer/BioNTech biex jibda jittieħed mill-pubbliku, u sar l-ewwel pajjiż fid-dinja li approva dan il-vaċċin li juża kunċett ġdid. Ir-regolatur tar-Renju Unit, l- MHRA, qal li din it-tilqima toffri protezzjoni ta’ 95% kontra l-marda tal-Covid-19, u se tkun tista’ tibda tittieħed mill-ġimgħa d-dieħla. Il-pajjiż ordna 40 miljun doża biex ikun jista’ jlaqqam 20 miljun persuna, peress li t-tilqima tingħata f’darbtejn. Il-vaċċin Pfizer/BioNTech huwa tip ġdid magħruf bħala mRNA, li juża parti żgħira mill-kodiċi ġenetika tal-virus biex jinstiga lill-ġisem jibni l-immunità kontrih. Din hija l-ewwel darba li dan it-tip ta’ vaċċin ġie approvat għall-użu fuq il-bnedmin, u s’issa kien intuża biss fuq il-bnedmin waqt testijiet kliniċi."
2020-12-01,"102 każi ġodda ta’ Covid-19, 83 oħra mfejqa",https://www.tvm.com.mt/mt/news/102-kazi-godda-ta-covid-19-83-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 102 każi ġodda ta’ Covid-19 f’Malta minn 3,033 swab test li saru. L-awtoritajiet tas-saħħa ħabbru wkoll li 83 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 7,748persuna. Minn Marzu ’l hawn f’Malta nstabu 9,975 persuni pożittivi għall-Covid-19, li minnhom hemm 2,086 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 22 każi kienu membri tal-familja ta’ persuni pożittivi, 7 każi minn fuq il-post tax-xogħol fejn kien hemm persuna pożittiva, 2 kienu f’kuntatt dirett ma’ persuna pożittiva, 3 minn attivitajiet soċjali u 9 importati. "
2020-12-01,Il-UPE titlob li l-edukaturi jkunu fost l-ewwel li jingħataw it-tilqima għall-Covid-19,https://www.tvm.com.mt/mt/news/il-upe-titlob-li-l-edukaturi-jkunu-fost-l-ewwel-li-jinghataw-it-tilqima-ghall-covid-19/,"Il-union tal-edukaturi UPE qed tappella biex f’dan il-mument il-Gvern jikkunsidra lill-edukaturi wkoll bħala frontliners minħabba li qed ikunu esposti għal ammont kbir ta’ nies kuljum u hemm iżjed riskju li jimirdu u jxerrdu l-Covid-19. Il-UPE qalet li l-edukaturi għandhom ikunu wkoll fost l-ewwel li jingħataw it-tilqima hekk kif din tasal f’Malta, flimkien mal-frontliners fil-qasam tas-saħħa, l-uffiċjali tal-infurzar u l-anzjani. Il-union żiedet li l-ammont numeruż ta’ każi ta’ Covid-19 li nstab fl-iskejjel wassal għal perjodi ta’ iżolazzjoni u kwarantina li tefgħu piż fuq l-edukaturi biex ilaħħqu max-xogħol u s-sillabu, kif ukoll ħolqilhom iktar stress f’dawn iż-żminijiet ta’ inċertezza."
2020-12-01,4 anzjani jmutu waqt li kienu pożittivi għall-COVID-19,https://www.tvm.com.mt/mt/news/4-anzjani-jmutu-waqt-li-kienu-pozittivi-ghall-covid-19-2/,"Erba’ anzjani mietu waqt li kienu pożittivi għall-Covid-19. Fl-ewwel każ, anzjana ta’ 79 sena li kienet ikkonfermata pożittiva għall-Covid-19 fil-21 ta’ Novembru mietet fid-29 ta’ Novembru fl-Isptar Mater Dei. Fit-tieni każ, anzjana ta’ 80 sena li kienet ikkonfermata pożittiva għall-Covid-19 fil-25 ta’ Novembru mietet ilbieraħ fl-Isptar Mater Dei. Fit-tielet każ, anzjan ta’ 73 sena li kien ikkonfermat pożittiv għall-Covid-19 fis-16 ta’ Novembru miet ilbieraħ fir-Residenza San Vinċenz de Paule. Fir-raba’ każ, anzjan ta’ 67 sena li kien ikkonfermat pożittiv għall-Covid-19 fil-15 ta’ Novembru miet ilbieraħ fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni b’hekk biss nistgħu nipproteġġu lil dawk l-aktar vulnerabbli fis-soċjetà tagħna. "
2020-12-01,Esperti tas-saħħa josservaw ħsara fil-pulmun kaġun tal-Covid-19,https://www.tvm.com.mt/mt/news/esperti-tas-sahha-josservaw-hsara-fil-pulmun-kagun-tal-covid-19/,"Esperti tas-saħħa f’Oxford University osservaw tibdil fl-attività normali tal-pulmun xhur wara li l-pazjenti kienu infettati bil-Covid-19. L-esperti użaw teknika li ħarġet fid-deher aspetti tal-pulmun li ma kinux qed jinqabdu bi scans li jintużaw is-soltu. F’dan l-istudju 10 pazjenti li għandhom bejn 19 u 69 sena ġew mitluba jibilgħu gass magħruf bħala Xenon waqt li jitteħdilhom MRI scan. Tmienja minnhom kienu qed jesperjenzaw qtugħ ta’ nifs u għejja tliet xhur wara li kienu infettati bil-Covid, avolja fl-ebda ħin ma kellhom bżonn kura intensiva jew ventilator, u l-iscans konvenzjonali ma bdew juru xejn ħażin fil-pulmun tagħhom. Permezz tat-teknika użata mir-riċerkaturi ta’ Oxford, il-gass beda jikxef f’dawn it-tmien pazjenti postijiet fil-pulmun fejn in-nifs ma bediex jgħaddi faċilment fid-demm. Ir-riċerka mistennija titwessa’ iktar bil-għan li jkun determinat jekk il-ħsara fil-pulmun hix permanenti jew jekk tfiqx waħedha biż-żmien."
2020-12-01,Il-konsulent speċjali ta’ Trump fuq il-Covid-19 jirriżenja,https://www.tvm.com.mt/mt/news/il-konsulent-specjali-ta-trump-fuq-il-covid-19-jirrizenja/,"Scott Atlas, li kien il-konsulent speċjali tal-President Amerikan Donald Trump fuq il-coronavirus, irriżenja. Dr Atlas irringrazzja lil Trump li tah l-unur iservi lill-poplu Amerikan, u qal li dejjem straħ fuq ix-xjenza u l-evidenza mingħajr kunsiderazzjonijiet jew influwenza politika. Il-kontribut ta’ Dr Atlas minn meta ngħaqad mat-task force tal-coronavirus f’Awwissu li għadda kien wieħed kontroversjali, hekk kif esprima xettiċiżmu fuq l-effettività tal-maskri, tkellem kontra l-lockdowns u mbotta l-idea ta’ immunità tal-merħla. Il-kontroversja madwaru żdiedet meta ppubblika ‘tweet’ bil-kliem “nies qumu” fl-isfond ta’ restrizzjonjiet ġodda imposti f’Michigan. Esperti tas-saħħa pubblika bħal Dr Anthony Fauci akkużaw lil Dr Atlas li kien qed jiżgwida lill-President fuq l-imxija tal-virus."
2020-11-30,121 każ ġdid ta’ Covid-19 f’Malta – 108 oħra mfejqa,https://www.tvm.com.mt/mt/news/121-kaz-gdid-ta-covid-19-fmalta-108-ohra-mfejqa/,"Fl-aħħar 24 siegħa nstabu 121 każ ġdid ta’ Covid-19 f’Malta minn 3,091 swab test mentri 108 oħra ġew imfejqa mill-virus. Dan tħabbar mill-Ministeru għas-Saħħa li kkonferma li l-każijiet tal-lum għadhom qed jiġu investigati. 19-il każ minn tal-bieraħ ħarġu minn membri tal-istess familja, 9 oħra ħarġu pożittivi għall-virus wara li kienu f’kuntatt ma’ persuna pożittiva fuq il-post tax-xogħol u 4 persuni oħra spiċċaw infettati wara li ġew f’kuntatt dirett ma’ persuni pożittivi. In-numru tal-vittmi tela’ għal 137 wara li llum tħabbru 4 imwiet oħra. "
2020-11-30,4 anzjani jmutu waqt li kienu pożittivi bil-Covid-19,https://www.tvm.com.mt/mt/news/4-anzjani-jmutu-waqt-li-kienu-pozittivi-bil-covid-19/,"Il-Ministeru għas-Saħħa ħabbar li erba’ anzjani mietu waqt li kienu pożittivi għall-Covid-19. Fl-ewwel każ anzjana ta’ 75 sena, li kienet ikkonfermata pożittiva għall-Covid-19 fil-31 ta’ Ottubru, mietet fid-29 ta’ Novembru fl-Isptar Mater Dei. Fit-tieni każ anzjan ta’ 94 sena, li kien ikkonfermat pożittiv għall-Covid-19 fil-21 ta’ Novembru, miet ilbieraħ fir-Residenza St Vincent de Paule. Fit-tielet każ anzjana ta’ 90 sena, li kienet ikkonfermata pożittiva għall-Covid-19 fit-13 ta’ Novembru, mietet ilbieraħ fl-Isptar Mater Dei. Fir-raba’ każ anzjan ta’ 74 sena, li kien ikkonfermat pożittiv għall-Covid-19 fis-16 ta’ Novembru, miet ilbieraħ fl-Isptar Mater Dei.  "
2020-11-30,Iwissi li fil-ġimgħat li ġejjin se jiżdiedu bil-kbir il-każijiet ta’ Covid-19 fl-Istati Uniti,https://www.tvm.com.mt/mt/news/iwissi-li-fil-gimghat-li-gejjin-se-jizdiedu-bil-kbir-il-kazijiet-ta-covid-19-fl-istati-uniti/,"L-espert dwar il-mard infettiv Anthony Fauci wissa li fil-ġimgħat li ġejjin l-Istati Uniti se jaffaċċjaw żieda fuq żieda ta’ każi ta’ coronavirus. Dan fid-dawl li miljuni qed jirritornaw id-dar mill-btala ta’ Thanksgiving. Fauci qal li madankollu mhux tard wisq għal dawk li għad iridu jivvjaġġaw biex itaffu l-imxija tal-virus billi jilbsu l-maskra u jżommu d-distanza soċjali. L-Istati Uniti rreġistraw aktar minn tlettax-il miljun każ ta’ coronavirus u aktar minn 266,000 persuna tilfu ħajjithom kawża tal-virus. L-għadd ta’ każi rreġistrati matul Novembru qabeż l-erba’ miljun, id-doppju tal-każi li nstabu f’Ottubru."
2020-11-29,"143 każ ġdid ta’ Covid-19, 139 oħra mfejqa",https://www.tvm.com.mt/mt/news/143-kaz-gdid-ta-covid-19-139-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 143 każ ġdid ta’ Covid-19 f’Malta minn 3,033 swab test li saru. L-awtoritajiet tas-saħħa ħabbru wkoll li 139 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 7,557 persuna. Minn Marzu ’l hawn f’Malta nstabu 9,752 persuni pożittivi għall-Covid-19, li minnhom hemm 2,062 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 22 każijiet ħarġu minn membri tal-istess familja, 4 każijiet minn fuq il-post tax-xogħol fejn kien hemm persuna pożittiva u 2 kienu f’kuntatt dirett ma’ persuna pożittiva. "
2020-11-28,Raġel ta’ 76 sena jmut waqt li kellu l-Covid-19,https://www.tvm.com.mt/mt/news/ragel-ta-76-sena-jmut-waqt-li-kellu-l-covid-19/,"Il-Ministeru għas-Saħħa ħabbar li raġel ta’ 76 sena miet waqt li kien pożittiv għall-Covid-19. L-anzjan kien ikkonfermat pożittiv għall-Covid-19 fid-29 ta’ Ottubru u miet ilbieraħ fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjan, u appella biex kulħadd jimxi mal-miżuri ta’ prevenzjoni."
2020-11-28,Jitolbu spjega xjentifika dwar l-ilbies tal-maskri u s-sigurtà tat-tilqim,https://www.tvm.com.mt/mt/news/jitolbu-spjega-xjentifika-dwar-l-ilbies-tal-maskri-u-s-sigurta-tat-tilqim/,"Natural Health Community u Human Health Alliance, ingħaqdu għal protesta bit-tema “Mhux negozjabbli” fi pjazza Tritoni kontra miżuri minħabba l-pandemija li argumentaw qed jirristrinġu d-drittijiet fundamentali, il-libertajiet ċivili u d-drittijiet tal-pazjenti u l-familji tagħhom. Il-kelliem għaż-żewġ għaqdiet Rodolfo Ragonesi spjega li protest ġudizzjarju li ppreżentaw ġimgħatejn ilu ma fihx allegazzjonijiet kif qalu diversi persuni fosthom membri tal-komunità medika, imma huwa bbażżat fuq argument dwar id-dikjarazzjoni Great Barrington, iffirmata minn kważi 50,000 tabib u xjentist mediku u tas-saħħa pubblika, li ma tiċħadx l-eżistenza tal-kriżi tal-COVID-19 iżda tikkritika l-mod kif qed tiġi mmaniġjata l-kriżi. Żied li bil-protest ġudizzjarju, talbu li jingħataw spjega xjentifika għall-miżuri restrittivi li qed jittieħdu u għall-pubblikazzjoni tal-istudju dwar is-sigurtà tat-tilqim. Semma fost l-eżempji, l-ilbies mandatorju tal-maskri fil-gżejjer Maltin anki meta persuni jkunu waħedhom barra fil-kampanja jew ħdejn il-baħar meta r-rakkomandazzjoni tal-Għaqda Dinjija tas-Saħħa, hi li l-pubbliku għandu jilbes il-maskra meta jkun hdejn persuni oħra u ma jistax iżomm id-distanza soċjali."
2020-11-28,"108 każi ġodda ta’ Covid-19, 121 oħra mfejqa",https://www.tvm.com.mt/mt/news/108-kazi-godda-ta-covid-19-121-ohra-mfejqa/,"Il-Ministeru għas-Saħħa ħabbar li fl-aħħar 24 siegħa ħarġu 108 każi ġodad ta’ Covid-19 f’Malta minn 2,870 swab test li saru. L-awtoritajiet tas-saħħa ħabbru wkoll li 121 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 7,418 persuna. Minn Marzu ’l hawn f’Malta nstabu 9,609 persuni pożittivi għall-Covid-19, li minnhom hemm 2,059 każ attiv. Il-każijiet tal-lum għadhom qed jiġu investigati. Mill-każi tal-bieraħ jirriżulta li 32 każijiet ħarġu minn membri tal-istess familja, 2 każijiet minn fuq il-post tax-xogħol fejn kien hemm persuna pożittiva u 3 każijiet ħarġu minn ġemgħat ta’ persuni li fosthom kien hemm persuna pożittiva. "
2020-11-28,Miljuni ta’ minks midfuna fid-Danimarka jaf jerġgħu jinqalgħu,https://www.tvm.com.mt/mt/news/miljuni-ta-minks-midfuna-fid-danimarka-jaf-jergghu-jinqalghu/,"Żewġ postijiet fid-Danimarka li fihom qed jindifnu mas-17-il miljun mink, li qed jinqatlu bil-massa minħabba li nstab li għandhom mutazzjoni ta’ coronavirus li tinfetta lill-bniedem, saru sors ta’ kontroversja qawwija f’dan il-pajjiż. Il-minks, annimali simili għan-nemes li jitrabbew u jinqatlu għall-ġilda u l-pil tagħhom, indifnu f’żewġ inħawi f’Jutland, wieħed viċin għadira kbira fejn jgħumu n-nies u l-ieħor viċin sors tal-ilma tax-xorb. Is-sitwazzjoni kompliet tiggrava meta xi karkassi tal-minks bdew jitilgħu fil-wiċċ minħabba l-ammont qawwi ta’ gassijiet li bdew jipproduċu waqt id-dikompożizzjoni. Id-deċiżjoni tal-qtil u difna tal-massa f’dawn il-postijiet qed tissejjaħ illegali, u wasslet għar-riżenja tal-Ministru għall-Agrikultura. Deputati tal-oppożizzjoni qed isejħu biex il-minks jinqalgħu minn fejn indifnu u jiġu inċinerati biex jitnaqqas il-periklu għas-saħħa pubblika. Għażla oħra li qed tiġi kkunsidrata hija li jitpoġġew f’reċipjenti tal-kompost. Ara wkoll: ARA: Lockdown fid-Danimarka kawża tal-minks – qed jinqatlu kollha "
2020-11-27,Fiequ aktar min-nofs il-pazjenti anzjani rikoverati fl-isptar is-Sammaritan it-Tajjeb,https://www.tvm.com.mt/mt/news/fiequ-aktar-min-nofs-il-pazjenti-anzjani-rikoverati-fl-isptar-is-sammaritan-it-tajjeb/,"Iktar min-nofs il-pazjenti anzjani rikoverati fl-isptar is-Sammaritan it-Tajjeb fl-aħħar xahar fiequ u ntbagħtu d-dar. Qal dan iċ-Chairman tal-Good Sammaritan Hospital Dr Louis Buhagiar fi stqarrija dwar is-sitwazzjoni f’din il-faċilità li qed tilqa’ fiha anzjani morda bil-COVID li jkunu diġà qegħdin fl-isptar Mater Dei jew residenzi fid-djar tal-anzjani. Dr Buhagiar qal li fl-aħħar xahar il-Good Sammaritan laqa’ diġà 160 pazjent li nofshom fiequ mill-Covid u ġew rilaxxati. Huwa qal li kuntrarju għal dak li seta’ ntqal fil-media, il-faċilitajiet kollha fil-Good Sammaritan huma skont dak mitlub mill-awtoritajiet tas-saħħa. Qal li stqarrijiet bħal dawn iservu biss biex iżidu iktar l-anzjetà fost l-anzjani affettwati u l-qraba tagħhom."
2020-11-27,Covid-19: 96 każ ġdid u mfejqa 132 oħra – 4 anzjani jmutu waqt li kienu pożittivi bil-virus,https://www.tvm.com.mt/mt/news/covid-19-96-kaz-gdid-u-imfejqa-132-ohra-4-anzjani-jmutu-waqt-li-kienu-pozittivi-bil-virus/,"Fl-aġġornament mediku tal-Covid 19, illum minn 3,049 swab tests, ġew irreġistrati 96 każ ġdid, fiequ 132 persuna, u ġew ikkonfermati 4 mwiet ġodda. It-total ta’ każi attivi huwa ta’ 2,076, 75 minnhom f’Għawdex. Is-Supretendent tas-Saħħa Pubblika, il-Professur Charmaine Gauci qalet li fl-isptarijiet hemm rikoverati 194 pazjent, 20 persuna fit-taqsima tal-kura intensiva fl-isptar Mater Dei, li ħamsa minnhom fiequ mill-virus, 10 fit-taqsima tal-kontroll għall-infezzjonijiet, 38 pazjent fi swali oħra f’Mater Dei, 22 fl-isptar Boffa, 18 fl-isptar St Thomas, 9 f’Karen Grech, 71 fl-isptar is-Sammaritan it-tajjeb, u 6 fl-isptar t’Għawdex, b’wieħed minnhom fit-taqsima tal-kura intensiva. Spjegat kif tlett anzjani rġiel mietu llum fl-età ta’ bejn 72 u 81 sena fl-isptar Mater Dei, filwaqt li ilbieraħ mietet anzjana ta’ 85 sena, ukoll fl-isptar Mater Dei, biex issa l-ammont ta’ mwiet tela’ għal 132 persuna. Il-Professur Gauci appellat biex għall-Milied, il-familji ma jmorrux fid-djar ta’ xulxin, għax ikompli jżid ir-riskju tat-tixrid tal-virus. Qalet li bħalissa hawn ‘il fuq minn 4,000 persuna li qegħdin fi kwarantina. Is-Supretendent tas-Saħħa Pubblika, il-Professur Charmaine Gauci qalet li l-akbar numru ta’ infezzjonijiet baqa’ ġej minn kuntatt bejn membri tal-istess familja fid-djar, li fl-aħħar ġimgħa ammonta għal 140 każ, 52 minn fuq il-postijiet tax-xogħol u 6 każijiet minn laqgħat soċali. Mistoqsija minn TVM dwar x’miżuri jridu jsegwu l-familji għall-jiem festivi tal-Milied, il-Professur Gauci għamlet enfasi biex ma jsirx taħlit fil-familji. “Il-parir hu ċar li għandna nillimitaw il-kuntatti man-nies li jgħixu fl-istess dar, għax jekk tistieden nies barra d-dar tiegħek se żżid ir-riskju li jkollu Covid u jiġi trażmess, inti ma tużax maskri allura r-riskju huwa ħafna iktar, ngawdu l-Milied, pero nevitaw ikollna xi traġedji ta’ nies li jkunu esposti għal riskju bla bżonn”. Il-Professur Gauci qalet li fl-aħħar sebat ijiem, il-maġġoranza tal-każijiet kienu ta’ dawk fl-età ta’ bejn 25 u 44 sena. Spjegat kif hemm sebat idjar tal-anzjani li għandhom pazjenti bil-Covid, iżda qalet li s-sitwazzjoni qegħda taħt kontroll, hekk kif baqa’ għaddej b’mod intensiv l-ittestjar kemm tar-residenti u anki tal-istaff. Is-Supretendent tas-Saħħa Pubblika qalet li Malta tinsab fit-18-il post fir-rata ta’ mwiet mqabbla mal-pajjiżi Ewropej u sostniet li ħafna mill-imwiet qed ikunu f’irġiel ta’ bejn 75 u 84 sena. Għalhekk appellat biex l-anzjani ma joħorġux ħlief għal bżonn u ma jmorrux fejn ikun hemm in-nies. F’dak li huwa rapid testing, il-Professur Gauci qalet li fl-aħħar ġimgħa fl-ajruport internazzjonali ta’ Malta saru 110 test, li minnhom instabu 5 każijiet pożittivi, ta’ nies ġejjin mill-Awstrija, Ġermanja u l-Italja. Dwar spezzjonijiet u multi, il-Professur Gauci qalet li minn Marzu lil hawn mill-uffiċjali tas-saħħa ambjentali saru 7,544 spezzjoni, u ngħataw 206 ċitazzjoni fuq dawk li suppost kienu kwarantina għax kienu f’kuntatt ma’ xi ħadd infettat, u 56 ċitazzjoni għal dawk li ħarġu meta kienu pożittivi. 115-il ċitazzjoni ngħataw lil dawk li kisru miżuri ta’ mitigazzjoni, u 164 multa lil dawk li kisru l-miżura tal-ilbies tal-maskra obbligatorja. Ingħataw ‘il fuq minn 42 ċitazzjoni lil stabbilimenti li kisru l-miżuri. Qalet li dawn il-multi ma jinkludux dawk li jsiru mill-Pulizija, mil-Lesa, minn Transport Malta u mill-Awtorità tat-Turiżmu."
2020-11-26,“Malta għandha ftehim ma’ kull kumpanija li qed tipproduċi tilqima kontra l-Covid”,https://www.tvm.com.mt/mt/news/sar-ftehim-ma-kull-kumpanija-vicin-li-tohrog-vaccin-biex-ikun-malta-malli-jigi-rilaxxat/,Id-Deputat Prim Ministru Chris Fearne illejla f’Xtra jitkellem dwar il-vaċċin fejn jgħid li Malta għandha ftehim ma’ kull kumpanija li qiegħda viċin biex toħroġ il-vaċċin biex ikun Malta l-mument li jiġi rilaxxat. Xtra jixxandar illejla fuq TVM wara l-aħbarijiet tat-20:00. Isma’ x’qal id-Deputat Prim Ministru fid-dettall hawnhekk:
2020-11-26,Imutu 3 anzjani waqt li kienu pożittivi bil-Covid-19,https://www.tvm.com.mt/mt/news/imutu-3-anzjani-waqt-li-kienu-pozittivi-bil-covid-19/,"Il-Ministeru għas-Saħħa ħabbar li tliet anzjani mietu waqt li kienu pożittivi għall-Covid-19. Fl-ewwel każ anzjan ta’ 70 sena, li kien ikkonfermat pożittiv għall-Covid-19 fis-16 ta’ Novembru, miet ilbieraħ fir-residenza St Vincent de Paul. Fit-tieni każ anzjana ta’ 73 sena, li kienet ikkonfermata pożittiva għall-Covid-19 fl-1 ta’ Novembru, mietet aktar kmieni llum fl-Isptar Mater Dei. Fit-tielet każ anzjan ta’ 80 sena, li kien ikkonfermat pożittiv għall-Covid-19 fis-6 ta’ Novembru, miet aktar kmieni llum fl-Isptar Mater Dei.  "
2020-11-26,Riveduta l-lista ta’ pajjiżi fir-regolamenti dwar l-ittestjar mandatorju,https://www.tvm.com.mt/mt/news/riveduta-l-lista-ta-pajjizi-fir-regolamenti-dwar-l-ittestjar-mandatorju/,"Il-Ministru responsabbli mis-Saħħa Pubblika jgħarraf li, bis-saħħa tal-artikolu 2 (1) tar-Regolamenti tal-2020 dwar Ittestjar Mandatorju ta’ Ċerti Vjaġġaturi, qed tiġi riveduta l-lista ta’ pajjiżi li tissemma fl-istess regolamenti. Kull vjaġġatur li jiġi minn xi pajjiż elenkat fil-lista riveduta ta’ pajjiżi indikata hawn taħt għandu jipprovdi PCR COVID-19 test negattiv magħmul mhux aktar minn tnejn u sebgħin (72) siegħa qabel il-wasla tiegħu f’Malta. Vjaġġaturi ġejjin f’Malta minn xi wieħed fost dawn il-pajjiżi li jonqsu milli jipproduċu dan it-test, jistgħu jkunu sottomessi għall-ittestjar f’Malta u jistgħu jkunu soġġetti għal kwarantina. Lista riveduta ta’ pajjiżi: L-Awstrija Il-Belġju (l-ajruporti kollha) Il-Bulgarija Franza (l-ajruporti kollha) Il-Ġermanja (l-ajruporti kollha) L-Irlanda (l-ajruporti kollha) L-Italja (l-ajruporti kollha minbarra Sqallija u Sardenja) Il-Lussemburgu L-Olanda (l-ajruporti kollha) Il-Polonja (l-ajruporti kollha) Il-Portugall (l-ajruporti kollha) Ir-Renju Unit (l-ajruporti kollha) Ir-Repubblika Ċeka Spanja (l-ajruporti kollha) L-Iżvizerra (l-ajruporti kollha) It-Tuniżija L-Ungerija Dan l-avviż dwar il-lista riveduta ta’ pajjiżi ser jidħol fis-seħħ il-Ġimgħa 27 ta’ Novembru f’nofsillejl."
2020-11-26,Il-PN jgħid li l-Gvern għandu jiddikjara stat ta’ emerġenza tas-saħħa pubblika minħabba s-sitwazzjoni tal-pandemija,https://www.tvm.com.mt/mt/news/il-pn-jghid-li-l-gvern-ghandu-jiddikjara-stat-ta-emergenza-tas-sahha-pubblika-minhabba-s-sitwazzjoni-tal-pandemija/,"Il-Partit Nazzjonalista qal li l-Gvern għandu jiddikjara stat ta’ emerġenza tas-saħħa pubblika minħabba s-sitwazzjoni tal-pandemija. Il-Kelliem tal-Oppożizzjoni għas-Saħħa, Stephen Spiteri, qal li din id-dikjarazzjoni tagħti iktar setgħat lis-Supretendent tas-Saħħa Pubblika fosthom biex tikkontrolla l-imxija. Dr Spiteri qal li biż-żieda fil-każi attivi qed issir pressjoni fuq is-servizzi tas-saħħa fosthom fuq it-Taqsima għall-Kura Intensiva fl-Isptar Mater Dei u fuq il-ħaddiema fil-qasam tas-saħħa. F’konferenza tal-aħbarijiet quddiem l-Isptar is-Sammaritan it-Tajjeb f’San Pawl il-Baħar, il-Kelliema tal-Oppożizzjoni għall-Anzjani, Maria Deguara, appellat lill-Gvern biex jassigura li l-anzjani f’dan l-isptar qed jingħataw l-aqwa kura biex ifiqu mill-virus. Dr Deguara qalet li qed tirċievi lmenti mill-qraba tal-anzjani residenti f’dan l-isptar fosthom li l-kmamar huma żgħar u li m’hemmx distanza adekwata bejn is-sodod tal-pazjenti."
2020-11-26,152 każ ġdid ta’ Covid-19 f’Malta – 103 oħra mfejqa,https://www.tvm.com.mt/mt/news/152-kaz-gdid-ta-covid-19-fmalta-103-ohra-mfejqa/,"Fl-aħħar 24 siegħa ħarġu 152 każ ġdid ta’ Covid-19 f’Malta minn 2,960 swab test, b’103 persuni oħra jfiqu mill-virus. Il-Ministeru għas-Saħħa qal li l-każijiet tal-lum għadhom qed jiġu investigati iżda minn tal-bieraħ ikkonferma li 23 każijiet ħarġu minn membri tal-istess familja, 5 każijiet minn fuq il-post tax-xogħol fejn kien hemm persuna pożittiva u 4 każijiet minn kuntatt dirett ma’ persuni pożittivi. 2 każijiet ħarġu minn ġemgħat ta’ persuni fejn fosthom kien hemm persuna pożittiva. "
2020-11-25,Tliet anzjani jmutu waqt li kienu pożittivi għall-Covid-19,https://www.tvm.com.mt/mt/news/tliet-anzjani-jmutu-waqt-li-kienu-pozittivi-ghall-covid-19/,"Tliet anzjani mietu waqt li kienu pożittivi għall-Covid-19. Fl-ewwel każ anzjan ta’ 70 sena, li kien ikkonfermat pożittiv għall-Covid-19 fl-1 ta’ Novembru, miet ilbieraħ filgħaxija fl-Isptar Mater Dei. Fit-tieni każ anzjan ta’ 87 sena, li kien ikkonfermat pożittiv għall-Covid-19 fis-16 ta’ Novembru, miet aktar kmieni llum fl-Isptar Mater Dei. Fit-tielet każ anzjan ta’ 67 sena, li kien ikkonfermat pożittiv għall-Covid-19 fil-5 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni. "
2020-11-25,"116-il każ ġdid ta’ Covid-19 f’Malta, 124 oħra mfejqa",https://www.tvm.com.mt/mt/news/116-il-kaz-gdid-ta-covid-19-fmalta-124-ohra-mfejqa/,"L-awtoritajiet tas-saħħa ħabbru wkoll li 124 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 7,062 persuna. Minn Marzu ’l hawn f’Malta nstabu 9,253 persuna pożittivi għall-Covid-19, li minnhom hemm 2,069 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 25 huma membri tal-familja ta’ każijiet pożittivi, 4 huma kollegi ta’ persuni pożittivi, 5 kienu f’kuntatt dirett ma’ persuni pożittivi, waqt li 3 kienu f’attività soċjali ma’ persuni pożittivi. "
2020-11-25,“Il-bars u l-każini se jibqgħu magħluqin” – PM,https://www.tvm.com.mt/mt/news/se-jigi-estiz-l-avviz-legali-dwar-il-barijiet/,"Il-Prim Ministru Robert Abela qal li l-avviż legali li nħareġ lejn tmiem Ottubru għall-għeluq tal-każini u l-bars sal-1 ta’ Diċembru se jiġi estiż għall-ġimgħat li ġejjin bħala prekawzjoni għas-sitwazzjoni tal-COVID. Waqt li kien qed iwieġeb mistoqsijiet tal-ġurnalisti fi tmiem l-inawgurazzjoni tal-uffiċċji ġodda ta’ servizz.gov, Dr Abela qal li din hi deċiżjoni diffiċli ħafna imma wara konsultazzjoni mad-Deputat Prim Ministru u Ministru tas-Saħħa, Chris Fearne ġie deċiż li jkun aktar għaqli u prudenti li l-avviż legali li kellu jintemm fl-1 ta’ Diċembru jiġġedded għal ftit ġimgħat oħra."
2020-11-24,Tħabbar kuntratt ġdid mal-kumpanija Moderna għall-vaċċin kontra l-Covid-19,https://www.tvm.com.mt/mt/news/thabbar-kuntratt-gdid-mal-kumpanija-moderna-ghall-vaccin-kontra-l-covid-19/,"L-Unjoni Ewropea laħqet ftehim mal-kumpanija Amerikana Moderna biex tikseb 160 miljun doża ta’ tilqima għall-COVID. Dan tħabbar mill-President tal-kummissjoni Ewropea Ursula Von Der Leyen. Il-ftehim mistenni jkun approvat formalment għada. Il-ġimgħa l-oħra, Moderna ħabbret li tilqima li kienet għadha fi stadju ta’ prova, fi stħarriġ kliniku irriżultat 94.5% effettiva biex tipprevjeni il-COVID. Il-Gvernijiet tal-istati membri se jixtru t-tilqima jekk din tiġi approvata mir-regolatur tal-mediċina tal-Unjoni Ewropea. Id-dożi li ġie maqbul li tieħu l-Unjoni Ewropea se jkunu biżżejjed biex ilaqqmu 80 miljun persuna, hekk kif it-tilqima se tingħata f’żewġ dożi. It-tilqima ta’ Moderna hi s-sitt waħda li nnegozjat l-Unjoni Ewropea biex tassikura t-tilqim għall-popolazzjon Ewropea.    "
2020-11-24,5 anzjani jmutu waqt li kienu pożittivi bil-Covid-19,https://www.tvm.com.mt/mt/news/5-anzjani-jmutu-waqt-li-kienu-pozittivi-bil-covid-19/,"Il-Ministeru għas-Saħħa ħabbar li ħames anzjani mietu waqt li kienu pożittivi għall-Covid-19. Fl-ewwel każ anzjan ta’ 76 sena, li kien ikkonfermat pożittiv għall-Covid-19 fis-6 ta’ Novembru, miet ilbieraħ fl-Isptar Ġenerali t’Għawdex. Fit-tieni każ anzjana ta’ 75 sena, li kienet ikkonfermata pożittiva għall-Covid-19 fil-11 ta’ Novembru, mietet ilbieraħ fil-Good Samaritan Long Term Care Facility. Fit-tielet każ anzjan ta’ 83 sena, li kien ikkonfermat pożittiv għall-Covid-19 fit-2 ta’ Novembru, miet aktar kmieni llum fil-Good Samaritan Long Term Care Facility. Fir-raba’ każ anzjan ta’ 82 sena, li kien ikkonfermat pożittiv għall-Covid-19 fil-11 ta’ Novembru, miet aktar kmieni llum fl-Isptar Mater Dei. Fil-ħames każ anzjan ta’ 88 sena, li kien ikkonfermat pożittiv għall-Covid-19 fis-16 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni, biex b’hekk nipproteġu lil dawk l-aktar vulnerabbli fis-soċjetà tagħna"
2020-11-24,133 każ ġdid ta’ Covid-19 f’Malta – 107 oħra mfejqa,https://www.tvm.com.mt/mt/news/133-kaz-gdid-ta-covid-19-fmalta-107-ohra-mfejqa/,"Fl-aħħar 24 siegħa, minn 2,664 swab tests ħarġu 133 każ ġdid ta’ Covid-19 f’Malta, b’107 oħra jfiqu mill-virus. Dan tħabbar mill-Ministeru għas-Saħħa fejn intqal li l-każijiet tal-lum għadhom qed jiġu investigati. Mill-każijiet tal-bieraħ, 16 irriżultaw pożittivi minn membri tal-familja diġà infettati bil-virus, 5 oħra ħarġu pożittivi wara li kienu f’kuntatt ma’ xi ħadd pożittiv fuq il-post tax-xogħol mentri 3 oħra ħarġu pożittivi minn kuntatt dirett ma’ persuni bil-virus. Każ ieħor ħareġ minn ġemgħat fejn irriżultat persuna bil-virus. "
2020-11-23,Il-vaċċin tal-Università Oxford b’70% protezzjoni mill-Covid-19,https://www.tvm.com.mt/mt/news/il-vaccin-tal-universita-oxford-b70-protezzjoni-mill-covid-19/,"Residenti f’Londra bħal fil-kumplament tad-dinja jaraw fit-tilqima kontra l-Covid, tama li jintemm dan il-kapitlu ikrah għall-umanità. Sentiment li jidwi f’kull pajjiż mhux fil-qlub tar-residenti f’Londra biss; it-tama fit-tilqima kontra l-Coronavirus li ttemm dan il-kapitlu ikrah fid-dinja. L-Università ta’ Oxford li qed taħdem fuq vaċċin għall-kumpanija farmaċewtika internazzjonali AstraZeneca kompliet b’riżultati eċċellenti. “Intriguingly, it has an overall efficacy in our trials of 70%, but when we look into the data a bit further in the two different dosing regimes we use, one of the dosing regimes has 90% efficacy and the other one has 62% efficacy. And the higher efficacy regime is better tolerated, and also there’s a hint that it may have an impact on asymptomatic infection, and therefore possibly transmission of the virus.” Għalkemm tilqim ieħor bħal dawk li qed jagħmlu l-kumpanija Pfizer u Moderna huma effettivi daqs ta’ Oxford, rapporti qalu li t-tilqima li qed taħdem fuqha l-Università ta’ Oxford hija orħos, u iktar faċli biex tinħażen u tkun trasportata lejn kull rokna tad-dinja. Il-Prim Ministru Ingliż Boris Johnson laqa b’sodisfazzjon l-aħbar tar-riżultati tajba fuq it-tilqima tal-Università ta’ Oxford. Johnson mistenni jħabbar il-pjan tax-xitwa għall-covid. Rapport fil-midja Ingliża qalu li dan se jkun qed jinkludi restrizzjonijiet ġodda ebsin. Madanakollu hu mifhum li l-miżuri se jintreħew ħames t’ijiem qabel il-Milied."
2020-11-23,Minn għada r-rapid testing se jibda jsir f’Għawdex,https://www.tvm.com.mt/mt/news/minn-ghada-r-rapid-testing-se-jibda-jsir-fghawdex/,"Għalkemm ir-rapid test jagħti r-riżultat f’qasir żmien, dan huwa kumplimentari għas-swab test li jsir minn min jiżviluppawlu sintomi jew kellu kuntatt ma’ min ikun pożittiv għall-Covid. TVMtkellem mal-virologu Dr Chris Barbara ta spjegazzjoni dettaljata dwar ir-rapid test. Minn għada r-rapid testing se jibda jsir f’Għawdex. Dan wara li għal dan l-aħħar xahar l-awtoritajiet tas-saħħa bdew jużaw dan il-metodu wkoll biex isir iktar ittestjar fost dawk li jkollhom sintomi jew kellhom kuntatt ma’ persuni pożittivi għall-Covid.  Xahar ilu Malta kompliet tinvesti f’aktar għodod biex tiġġilied il-covid u xtrat eluf ta’ rapid testing kits. Dan it-test li jagħti r-riżultat f’qasir żmien qed isir fl-Isptar Boffa, fl-ajruport u fl-iskejjel. Il-Virologu Dr Chris Barbara qal ma’ Television Malta li r-rapid test jsir mill-imnieħer ukoll iżda r-riżultat jingħata simili għall-test tat-tqala. “Tpoġġi tajjara bil-buffer hawn ġew, tagħfas daqxejn biex tagħmel extraction tal-virus min hawn ġew u min hawnhekk taqbad il-pedala dan qisu pregnancy test normali tagħmel tliet taqtiriet. L-aħmar jindika li t-test qed jaħdem. Jekk toħroġ it-T fejn għandek l-aħmar ukoll jiġifieri inti pożittiv għall-covid”. Dr Barbara qal li min naħa l-oħra s-Swab huwa aktar sensittiv għall-covid u jidentifika l-virus anke f’ċirkostanzi fejn l-ebda sintomi ma jkunu preżenti. Dr Barbara qal li r-rapid test qatt ma jieħu post l-iswab test iżda jikkumplimentah. Semma’ kif dan huwa importanti f’ċirkostanzi ta’ ttestjar tal-massa fosthom fid-djar tal-anzjani jew biex persuna b’sintomi tal-coronavirus jiġi eżaminat u iżolat f’qasir żmien. Mistoqsi dwar jekk hux se jsir ittestjar tal-massa f’Malta, Dr Barbara stqarr li din jista jkolla konsegwenzi negattivi. “Trid toqgħod attent. Ħafna pajjiżi ġew ikkritikati għaliex dan it-test m’għandux is-sensittività tal-PCR. Jekk inti għandek nies li m’għandhomx sintomi jista’ jagħtik riżultati foloz. Allura ir-rapid testing se jgħin il-PCR. Il-PCR jibqa’ ‘l-gold standard’ għandu sensittiva aktar aħjar.” Il-Virologu Barbara wissa li għalkemm ir-rapid trest qed jiġi pprovdut fi spiżeriji madwar Malta dan dejjem għandu dejjem isir minn ħaddiema tas-saħħa u jiġi notifikat id-Dipartiment tas-Saħħa Pubblika."
2020-11-23,4 anzjani jmutu waqt li kienu pożittivi għall-Covid-19,https://www.tvm.com.mt/mt/news/4-anzjani-jmutu-waqt-li-kienu-pozittivi-ghall-covid-19/,"Erba’ anzjani mietu waqt li kienu pożittivi għall-Covid-19. Fl-ewwel każ, anzjan ta’ 75 sena, li kien ikkonfermat pożittiv għall-Covid-19 fid-19 ta’ Novembru, miet tard ilbieraħ filgħaxija fl-Isptar Mater Dei. Fit-tieni każ, anzjan ta’ 71 sena, li kien ikkonfermat pożittiv għall-Covid-19 fid-29 ta’ Ottubru, miet aktar kmieni llum fl-Isptar Mater Dei. Fit-tielet każ, anzjan ta’ 80 sena, li kien ikkonfermat pożittiv għall-Covid-19 fil-11 ta’ Novembru, miet aktar kmieni llum fl-Isptar Mater Dei. Fir-raba’ każ, anzjan ta’ 94 sena, li kien ikkonfermat pożittiv fis-16 ta’ Novembru, miet aktar kmieni llum fil-Good Samaritan Long Term Care Facility. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni; il-ħasil tal-idejn b’mod frekwenti, distanza soċjali u l-użu tal-maskri, biex b’hekk nissalvagwardjaw lil dawk l-aktar vulnerabbli fis-soċjetà tagħna."
2020-11-23,Il-Prim Ministru jattendi għal sessjoni mill-Covid-19 Incident Command Group f’Mater Dei,https://www.tvm.com.mt/mt/news/il-prim-ministru-jattendi-ghal-sessjoni-mill-covid-19-incident-command-group-fmater-dei/,"Il-Prim Ministru Robert Abela, flimkien mad-Deputat Prim Ministru u l-Ministru għas-Saħħa Chris Fearne, attenda għal sessjoni mill-Covid-19 Incident Command Group, fl-Isptar Mater Dei. Dan il-grupp, li twaqqaf fi Frar, huwa magħmul minn għadd ta’ professjonisti, tobba u konsulenti li jieħdu ħsieb li ssir analiżi immedjata tas-sitwazzjoni kurrenti fl-isptar. Dan bil-għan li l-ħaddiema jantiċipaw minn qabel il-bżonnijiet u jilqgħu bl-aħjar mod possibbli għal kull eventwalità. Il-grupp huwa ffurmat minn membri permanenti li jirrappreżentaw diversi dipartimenti filwaqt li jingħaqdu oħrajn magħhom skont il-ħtieġa. Permezz tal-Incident Command Group, l-istaff kollu tal-isptar qed jadatta skont in-neċessità u jassigura li s-servizz tas-saħħa jkompli jingħata bi professjonalità. Fl-istess żjara, Dr Abela u Mr Fearne żaru d-Dipartiment tal-Patoloġija fejn raw kif dan id-dipartiment qed jaħdem bla waqfien biex ilaħħaq mat-testijiet normali tas-sistema tas-saħħa kif ukoll mat-testijiet relatati mal-Covid-19. Fil-fatt, dan id-dipartiment ma joffrix biss servizz lill-Isptar Mater Dei iżda jaħdem ukoll it-testijiet tal-Isptar Boffa, tal-Isptar Monte Karmeli, tar-Residenza San Vinċenz de Paule u taċ-ċentri tas-saħħa tal-gvern. Il-Prim Ministru rringrazzja lil dan it-tim tad-dedikazzjoni u tal-ħidma tiegħu li qed jissarrfu f’fiduċja u fi gratitudni mill-poplu kollu. Min-naħa tiegħu, id-Deputat Prim Ministru aċċenna dwar l-importanza li kull wieħed u waħda minna jibqa’ jsegwi l-pariri u l-miżuri tal-awtoritajiet tas-saħħa sabiex l-isptarijiet tagħna jkomplu joffru servizz ta’ eċċellenza kif imdorrijin jirċievu l-pazjenti sa issa."
2020-11-23,"80 każ ġdid  ta’ Covid-19 f’Malta, 177 oħra mfejqa",https://www.tvm.com.mt/mt/news/80-kaz-gdid-ta-covid-19-fmalta-177-ohra-mfejqa/,"L-awtoritajiet tas-saħħa ħabbru wkoll li 177 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 6,831 persuna. Minn Marzu ’l hawn f’Malta nstabu 9,004 persuna pożittivi għall-Covid-19, li minnhom hemm 2,060 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 25 huma membri tal-familja ta’ każijiet pożittivi, 3 huma kollegi ta’ persuni pożittivi u 10 kienu f’kuntatt dirett ma’ persuni pożittivi. "
2020-11-23,Johnson mistenni jħabbar il-pjan tax-xitwa għall-Covid-19,https://www.tvm.com.mt/mt/news/johnson-mistenni-jhabbar-il-pjan-tax-xitwa-ghall-covid-19/,"Hekk kif il-ġimgħa d-dieħla jiġi fi tmiemu l-lockdown nazzjonali, il-Prim Ministru Ingliż Boris Johnson mistenni jħabbar il-pjan tax-xitwa għall-covid. Rapport fil-midja Ingliża qalu li dan se jkun qed jinkludi restrizzjonijiet ġodda ebsin. Madanakollu hu mifhum li l-miżuri se jintreħew ħames t’ijiem qabel il-Milied. Fost l-oħrajn ħwienet mhux essenzjali u l-gyms se jitħallew jiftħu waqt li l-ħwienet tax-xorb u r-ristoranti se jitħallew joperaw anke wara l-għaxra. Bħala parti mill-pjan il-Gvern Ingliż se jinvesti f’sistemi ta’ testjar tal-massa bħal ma sar riċenetement f’Liverpool."
2020-11-23,L-ewwel Amerikani se jkunu jistgħu jirċievu l-vaċċin sa mill-11 ta’ Diċembru,https://www.tvm.com.mt/mt/news/l-ewwel-amerikani-se-jkunu-jistghu-jircievu-l-vaccin-sa-mill-11-ta-dicembru/,"Intant aktar żviluppi fit-tiġrija għall-vaċċin. Intervistat fuq CNN, il-kap tal-programm tal-vaċċin tal-coronavirus fl-Istati Uniti, Moncef Slaoui, qal li dan se jkun jista’ jitwassal fil-postijiet minn fejn se jingħata f’erbgħa u għoxrin siegħa mindu l-vaċċin jiġi approvat. Qal li l-ewwel Amerikani se jkunu jistgħu jirċievu l-vaċċin sa mill-11 ta’ Diċembru. Fi żvilupp ieħor, l-awtorità federali li tirregola s-suq tal-mediċina approvat l-użu ta’ żewġ mediċini maħsuba li jgħinu s-sistema immunitarja tiġġieled il-virus tal-covid. Din il-mediċina li għadha fi stadju esperimentali ngħatat lil Donald Trump meta kien ma jiflaħx bil-covid ix-xahar li għadda."
2020-11-22,Żewġ irġiel ta’ 98 u 67 sena jmutu waqt li kienu pożittivi għall-Covid-19,https://www.tvm.com.mt/mt/news/zewg-irgiel-ta-98-u-67-sena-jmutu-waqt-li-kienu-pozittivi-ghall-covid-19/,"Il-Ministeru għas-Saħħa ħabbar li żewġ anzjani mietu waqt li kienu pożittivi għall-Covid-19. Fl-ewwel każ raġel ta’ 98 sena, li kien ikkonfermat pożittiv għall-Covid-19 fl-14 ta’ Novembru, miet aktar kmieni llum fl-Isptar Mater Dei. Fit-tieni każ anzjan ta’ 67 sena, li kien ikkonfermat pożittiv għall-Covid-19 fid-29 ta’ Ottubru, miet aktar kmieni llum fl-Isptar Mater Dei. Il-Ministeru għas-Saħħa ta l-kondoljanzi lill-familjari tal-anzjani u appella biex kulħadd jimxi mal-miżuri ta’ prevenzjoni; il-ħasil tal-idejn b’mod frekwenti, distanza soċjali u l-użu tal-maskri biex b’hekk nissalvagwardjaw lil dawk l-aktar vulnerabbli fis-soċjeta tagħna."
2020-11-22,"102 każi ġodda ta’ Covid-19 f’Malta, 89 oħra mfejqa",https://www.tvm.com.mt/mt/news/102-kazi-godda-ta-covid-19-fmalta-89-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 102 każi ġodda ta’ Covid-19 f’Malta, minn 3,221 swab test li saru. L-awtoritajiet tas-saħħa ħabbru wkoll li 89 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 6,654 persuna. Minn Marzu ’l hawn f’Malta nstabu 8,924 persuna pożittivi għall-Covid-19, li minnhom hemm 2,159 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 31 huma membri tal-familja ta’ każijiet pożittivi, 14 huma kollegi ta’ persuni pożittivi u 8 kienu f’kuntatt dirett ma’ persuni pożittivi. "
2020-11-22,Kalifornja t-tieni stat li qed jimponi kerfju għal wara l-10.00pm,https://www.tvm.com.mt/mt/news/kalifornja-t-tieni-stat-li-qed-jimponi-kerfju-ghal-wara-l-10-00pm/,"Kalifornja huwa t-tieni stat wara Texas li mis-Sibt impona kerfju bejn l-10.00pm u l-5.00am, bl-iskop li titrażżan l-imxija tal-Covid-19. Mal-lejl l-istabbilimenti kollha jridu jagħlqu, bl-eċċezzjoni tal-ħwienet tal-ikel u r-restoranti li jistgħu joffru take-away, filwaqt li l-pubbliku huwa mħeġġeġ jinġabar f’daru. Ir-rati ta’ infezzjoni f’Kalifornja issa huma iktar għolja minn dawk rapportati f’Awwissu, filwaqt li madwar l-Istati Uniti l-Ġimgħa kien irrapportat rekord ta’ 187,000 każ ġdid f’jum wieħed. L-Istati Uniti issa għandu 12-il miljun każ ta’ Covid-19 u ‘l fuq minn 255,000 imwiet, li hija l-ogħla rata ta’ mwiet fid-dinja."
2020-11-21,Malta bl-aktar rati baxxi ta’ każijiet pożittivi tal-COVID-19 fl-Ewropa,https://www.tvm.com.mt/mt/news/malta-bl-aktar-rati-baxxi-ta-kazijiet-pozittivi-tal-covid-19-fl-ewropa/,"Id-Deputat Prim Ministru u Ministru għas-Saħħa, Chris Fearne qal li b’aktar minn 400,000 swab test li saru,Malta għandha fost l-aktar rati baxxi fl-Ewropea ta’ każijiet pożittivi ta’ COVID-19. Sa issa minn 401,904 swab tests li saru minn meta faqqgħet il-pandemija f’Malta nstabu 8,822 każijiet pożittivi f’Malta. Minn dawn, preżentament hawn 2,146 każ attiv. "
2020-11-21,141 każ ġdid ta’ Covid-19 f’Malta – 159 imfejqa oħra,https://www.tvm.com.mt/mt/news/141-kaz-gdid-ta-covid-19-fmalta-159-imfejqa-ohra/,"Il-Ministeru għas-Saħħa ħabbar li fl-aħħar 24 siegħa rriżultaw 141 każ ġdid ta’ Covid-19 f’Malta, minn 3,391 swab test li saru. L-awtoritajiet tas-saħħa ħabbru wkoll li 159 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 6,565 persuna. Minn Marzu ’l hawn f’Malta nstabu 8,822 persuna pożittivi għall-Covid-19, li minnhom hemm 2,146 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 20 huma membri tal-familja ta’ każijiet pożittivi, 21  huma kollegi ta’ persuni pożittivi u 11-il każ kienu f’kuntatt dirett ma’ persuni pożittivi. "
2020-11-21,3 anzjani jmutu waqt li kienu pożittivi għall-COVID-19,https://www.tvm.com.mt/mt/news/3-anzjani-jmutu-waqt-li-kienu-pozittivi-ghall-covid-19-2/,"Tliet anzjani mietu waqt li kienu pożittivi għall-Covid-19. Fl-ewwel każ, anzjan ta’ 80 sena, li kien ikkonfermat pożittiv għall-Covid-19 fid-9 ta’ Novembru, miet ilbieraħ fl-Isptar Mater Dei. Fit-tieni każ, anzjana ta’ 82 sena, li kienet ikkonfermata pożittiva għall-Covid-19 fid-9 ta’ Novembru, mietet aktar kmieni llum fl-Isptar Mater Dei. Fit-tielet każ, anzjan ta’ 70 sena, li kien ikkonfermat pożittiv fis-6 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni, biex b’hekk nissalvagwardjaw lil dawk l-aktar vulnerabbli fis-soċjetà tagħna."
2020-11-21,L-Ewropa qed tiffaċċja sitt xhur iebsa bil-Covid-19 – WHO,https://www.tvm.com.mt/mt/news/l-ewropa-qed-tiffaccja-sitt-xhur-iebsa-bil-covid-19-who/,"Ll-Għaqda Dinjija tas-Saħħa (WHO) qalet li l-Ewropa qed tiffaċċja sitt xhur iebsa, hekk kif reġgħet sabet ruħha fl-epiċentru tal-pandemija. Id-direttur tal-WHO għall-Ewropa, Hans Kluge, qal li l-Ewropa kellha 29,000 mewt bil-Covid-19 matul il-ġimgħa li għaddiet. Qal li attwalment il-każi fl-Ewropa jammontaw għal 28% tal-każi fid-dinja, waqt li l-imwiet bil-Covid-19 fl-Ewropa huma ekwivalenti għal 26% tal-imwiet bl-istess kawża madwar id-dinja. Żied iżda li l-każi bdew jonqsu b’mod ġenerali hekk kif ħafna pajjiżi daħħlu restrizzjonijiet ġodda, fosthom lockdowns. Hans Kluge qal li s-sitwazzjoni hija inkwetanti b’mod partikolari fl-Iżvizzera u fi Franza, fejn it-taqsimiet tal-kura intensiva jinsabu f’kapaċità ta’ 95%. S’issa fl-Ewropa b’kollox kien hemm 15,738,179 każi ta’ Covid-19 u 354,154 mewt attribwita għall-Covid-19. Ir-Renju Unit huwa l-pajjiż bl-ikbar ammont ta’ mwiet bil-Covid-19, waqt li Franza għandu l-ikbar ammont ta’ każi pożittivi."
2020-11-20,L-istat ta’ South Australia b’lockdown ibbażat fuq gidba ta’ pizzar bil-Covid-19,https://www.tvm.com.mt/mt/news/l-istat-ta-south-australia-blockdown-ibbazat-fuq-gidba-ta-pizzar-bil-covid-19/,"L-istat ta’ South Australia għamel lockdown ibbażat fuq gidba li qal raġel li marad bil-Covid-19 meta qal x’kienet ir-rabta tiegħu ma’ ħanut li jbigħ il-pizza. Nhar l-Erbgħa, beda lockdown strett wara li l-istat sab 36 infezzjonijiet ġodda ta’ coronavirus. Iżda dan seta ġie evitat kieku raġel li rriżulta pożittiv għall-Covid-19 qal il-verità li hu kien ħaddiem fil-ħanut li jbigħ il-pizza. Minflok lill-awtoritajiet qalilhom li hu mar fil-ħanut biss biex jixtri pizza. Din l-informazzjoni skorretta wasslet lill-uffiċjali tas-saħħa biex jassumu li r-raġel seta’ ħa l-virus waqt li kien espost għal perjodu qasir ħafna u li l-virus għalhekk jittieħed minn persuna għal oħra ħafna aktar faċli milli kien maħsub/ L-awtoritajiet Awstraljani esprimew rabja għal dan u qalu li kieku r-raġel qal il-verità mill-ewwel, l-istat ta’ South Australia ma kienx ikollu għalxiex jagħmel sitt ijiem lockdown."
2020-11-20,"Covid-19: 121 każ ġdid, 105 oħra mfejqa u 2 anzjani jmutu waqt li kienu pożittivi bil-virus",https://www.tvm.com.mt/mt/news/covid-19-121-kaz-gdid-105-ohra-mfejqa-u-2-anzjani-jmutu-waqt-li-kienu-pozittivi-bil-virus/,"Il-Professur Charmaine Gauci waqt il-konferenza stampa tal-lum ikkonfermat li fl-aħħar 24 siegħa ħarġu 121 każ ġdid ta’ Covid-19 f’Malta minn 3,377 swab test, b’105 persuni oħra jfiqu mill-virus. Ikkonfermat ukoll li mara ta’ 87 sena mietet ilbieraħ f’Mater Dei waqt li kienet pożittiva bil-Covid-19 mentri dalgħodu mietet anzjana ta’ 75 sena bit-total ta’ persuni li tilfu ħajjithom din il-ġimgħa waqt li kienu pożittivi bil-virus jitilgħu għal 16. Hija qalet li b’kollox f’Mater Dei hemm 42 pazjenti għall-kura li jinsabu pożittivi għall-Covid-19, fl-ITU hemm 13 il-pazjent ieħor, fl-IDU hemm 13 għall-kura mentri fl-isptar Boffa hemm 20 pazjenti u 22 pazjenti oħra fl-isptar St Thomas. Fl-isptar Ġenerali t’Għawdex hemm 15 għall-kura, 2 minnhom fl-ITU mentri 77 persuna jinsabu għall-kura fid-dar tal-anzjani Good Samaritan u persuna pożittiva tinsab ukoll f’Mount Carmel. Il-Prof Gauci appellat lill-bdiewa u raħħala li jinsabu fi kwarantina biex ikellmu lill-awtoritajiet ikkonċernati biex isiru l-arranġamenti biex tinstab persuna li tkun tista’ tagħlef l-annimali li jrabbu flokhom. L-R factor dan l-aħħar kien inqas minn 2, bil-Professur Gauci ttenni li kemm jista’ jkun għandu jinżamm baxx biex titnaqqas il-firxa. Fost l-immigranti hemm 7 każijiet li għadhom attivi. Tista’ ssegwi l-konferenza stampa hawn:"
2020-11-19,"“Il-Covid qabbditni ansjetà kbira, imma rridu nagħmlu kuraġġ b’xulxin”",https://www.tvm.com.mt/mt/news/il-covid-qabbditni-ansjeta-kbira-imma-rridu-naghmlu-kuragg-bxulxin/,"Iż-żeffien magħruf Felix Busuttil li bħalissa jinsab rikoverat id-dar minħabba l-Covid stqarr ma’ TVM li kien hemm mumenti fejn qabditu ansjetà kbira, iżda kellu kliem ta’ kuraġġ għal min bħalu għandu l-virus. Il-psikjatra Anton Grech appella biex ħadd ma jiffissa u min qed ibati bl-ansjetà jirrikorri għall-għajnuna, fost l-oħrajn tal-Fondazzjoni Richmond biex itaffi mill-problemi ta’ saħħa mentali. Nafuh bħala żeffien determinat, b’diversi suċċessi fil-karriera, u bi proġetti ambizzjużi… Felix Busuttil irrakkonta ma’ TVM il-Covid wasal f’daru u qed ikollu riperkussjonijiet kbar fuqu, kemm fiżikament, kif ukoll mentalment. “Sakemm ilbieraħ billejl tant kont ħażin li kont se nċempel l-ambulanza għax kont qed naqta’ nifsi, mhux virus li tieħdu lightly… l-ansjetà li qabditni, b’nies li qed ibatu biha, u l-iżolament u l-istigma, jew ma nitkellimx jew minn negattiv se nbiddilha għal xi ħaġa pożittiva”. Felix qal li flimkien mar-raġel tiegħu Daron qed jippruvaw jgħixu dawn il-jiem imsakkrin fid-dar b’lenti pożittiva. Jemmen li jekk kulħadd jagħti kuraġġ lil xulxin, min bħalu għandu l-Covid, ma jħossux waħdu u ma jkollux ansjetà. “Però flimkien bis-saħħa, talb u tama u informazzjoni żgur li se negħlbu kull sfida quddiemna, u kuraġġ lill-frontliners, u nagħtu kuraġġ li qegħdin l-isptar”. TVM tkellem mal-psikjatra Anton Grech dwar l-ansjetà li qed iqabbad il-Covid, kemm fost dawk infettati bil-virus u anke fost dawk li qed isegwu x’inhu jiġri madwarna. Dr Grech ta parir biex ħadd ma jiffissa fuq il-virus u fejn meħtieġ tingħata l-għajnuna lil min qed ibati minn problemi ta’ saħħa mentali. “Il-Covid qed iġib ansjetà, huwa mportanti li l-ansjeta’ nirbħulha, billi ma nfittxux ħafna fuq il-covid, naraw li s-sorsi u miżuri li hemm bżonn, imma nappella biex jekk għandek l-ansjetà tfittex l-għajnuna”. Min isofri minn sfidi mentali, anki minħabba l-Covid, il-fondazzjoni Richmond qed toffri servizz bit-telefon permezz tan-numru 1770, fejn professjonisti jagħtu l-pariri tagħhom u gwida biex min iċempel għall-għajnuna jħossu aħjar."
2020-11-19,Żewġ anzjani jmutu waqt li kienu pożittivi għall-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-ghall-covid-19-2/,"Żewġ anzjani mietu waqt li kienu pożittivi għall-Covid-19. Fl-ewwel każ anzjan ta’ 75 sena, li kien ikkonfermat pożittiv għall-Covid-19 fit-2 ta’ Novembru, miet ilbieraħ fil-Good Samaritan Long-term Care Facility. Fit-tieni każ anzjan ta’ 73 sena, li kien ikkonfermat pożittiv għall-Covid-19 fil-11 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni biex b’hekk nissalvagwardjaw lil dawk l-aktar vulnerabbli fis-soċjetà tagħna."
2020-11-19,COVID-19: It-tilqima tal-AstraZeneca mistennija għal Diċembru,https://www.tvm.com.mt/mt/news/covid-19-it-tilqima-tal-astrazeneca-mistennija-ghal-dicembru/,"Mistennija għal Diċembru t-tilqima li riċerkaturi tal-Università ta’ Oxford qed jaħdmu fuqha għall-kumpanija farmaċewtika ġganteska AstraZeneca. L-aħħar provi fuq anzjani ‘l fuq minn sebgħin sena kienu suċċess. It-tim ta’ riċerkaturi fl-Università ta’ Oxford li qed jaħdmu fuq it-tilqima kontra l-Covid għall-AstraZeneca qalu li l-provi qed ikomplu juru sinjali promettenti li din hija effettiva. L-aħħar provi saru fuq grupp ta’ anzjani bejn is-sittin u s-sebgħin sena u r-riżultati kienu tajba. Il-professur Pollard mill-Università ta’ Oxford qal li huma mhux qegħdin f’kompetizzjoni ma’ tilqimiet oħra li qed jiġu żviluppati għaliex hemm bżonn kull tilqima li tista’ tkun manifatturata biex il-virus jingħeleb. Minbarra din mill-Università ta’ Oxford, hemm tliet tilqimiet oħra li qed jiġu proċessati u għandhom riżultati tajba – mill-Pfizer, it-tilqima Sputnik tar-Russja u mill-kumpanija farmaċewtika Moderna. Ma’ dawn anke t-tilqima tal-BioNTech ukoll tinsab fi stadju avvanzat. Il-Kap Eżekuttiv ta’ Biontech Ugur Sahin qal “we have of course to wait, to wait for authorization and approval. If everything goes well we could start to supply the vaccines to Europe and the United States in the second half of December and you can see that of course as a Christmas present but it is of course, of course, of course, most important, to answer all the questions and to get the approval first.” Sadattant, xjentisti li qed jagħtu pariri lill-gvern Ingliż qalu li n-nies m’għandiex tinġabar għand xulxin għall-festini tal-Milied għax dan huwa l-ikbar riskju għat-tixrid tal-COVID-19. Fuq in-naħa l-oħra tal-Atlantiku, l-Istati Uniti rreġistrat s’issa iktar minn 250,000 mewta kawża tal-coronavirus u tibqa’ l-iktar pajjiż b’rata mgħaġġla ta’ infezzjonijiet u mwiet."
2020-11-19,140 każ ġdid ta’ Covid-19 f’Malta –  117 imfejqa oħra,https://www.tvm.com.mt/mt/news/140-kaz-gdid-ta-covid-19-fmalta-117-imfejqa-ohra/,"Il-Ministeru għas-Saħħa ħabbar li fl-aħħar 24 siegħa rriżultaw 140 każ ġdid ta’ Covid-19 f’Malta, minn 3,093 swab test li saru. L-awtoritajiet tas-saħħa ħabbru wkoll li 117 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 6,301 persuna. Minn Marzu ’l hawn f’Malta nstabu 8,560 persuna pożittivi għall-Covid-19, li minnhom hemm 2,155 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 22 huma membri tal-familja ta’ każijiet pożittivi, 18  huma kollegi ta’ persuni pożittivi u 14-il każ kienu f’kuntatt dirett ma’ persuni pożittivi. "
2020-11-18,X’inhuma l-‘kmandamenti’ biex ma xxerridx il-Covid-19 fid-dar?,https://www.tvm.com.mt/mt/news/xinhuma-l-kmandamenti-biex-ma-xxerridx-il-covid-19-fid-dar/,"Mill-bulettin mediku ta’ kuljum jirriżulta li parti sew mill-każi fejn jiġi stabbilit minn fejn ittieħed il-virus, dawn ikunu minn membri tal-familja tagħhom li kellhom jew għandhom il-covid. Id-Direttur tad-Direttorat tal-Promozzjoni tas-Saħħa u l-Prevenzjoni tal-Mard, Paula Vassallo,  tagħti ftit pariri dwar x’għandu jsir f’dar fejn hemm każ pożittiv, biex il-virus ma jiġi trasmess minn persuna għal oħra fl-istess familja. Kmandament għal persuna pożittiva bil-COVID-19 hu li tiżola lilha nnifisha minnufih f’kamra waħda. Dr Vassallo, spjegat li din il-persuna għandha kemm jista’ jkun tibqa’ fl-istess kamra tul il-perjodu ta’ kwarantina, anke biex tiekol. ”Il-banju jekk id-dar tippermetti jużaha huwa biss u anke bħala ikel importanti li jiekol waħdu f’din il-kamra, fis-sick room, u ma jikolx mal-familjari tiegħu. Importanti kemm jista’ jkun ma tħalli lil ħadd fil-kamra miegħek, ma torqodx inti mar-raġel jew mal-mara jew mal-partner tiegħek, importanti li torqod waħdek u kemm jista’ jkun tuża l-bathroom tiegħek stess.” Saħqet li t-twieqi tal-kamra għandhom jinżammu miftuħa għal ventilazzjoni naturali tal-inqas għal siegħa kuljum. Fi djar b’kamra tal-banju waħda, spjegat li l-persuna bil-Covid għandha tuża t-toilet u l-banju jew ix-shower l-aħħar, wara kulħadd, u tnaddaf warajha b’diżinfettant li jkun effettiv kontra l-viruses. It-twieqi tal-kamra għandhom jinżammu miftuħa. ”Jekk hu ma jkunx kapaċi jnaddaf il-banju jew il-kamra tal-banju importanti li min se jnaddafha jilbes l-inkwanti u l-maskra jiftaħ kemm jista’ jkun it-twieqi għall-ventilazzjoni naturali u jħalli ċerti żmien jgħaddi qabel ma jmur inaddaf.” Dr Vassallo qalet li idealment tnaddaf dejjem l-istess persuna. Dwar il-ħasil tal-ħwejjeġ tal-persuna bil-virus, Dr Vassallo spjegat li dawn għandhom jitħallew f’basket għal 3 ijiem qabel jinħaslu. L-iskart ukoll għandu jitħalla għal mill-inqas 3 ijiem qabel jinħareġ barra u jitpoġġa f’borża oħra u tintrabat sew. F’postijiet żgħar fejn il-persuna pożittiva bil-virus ma tistax iżomm biżejjed distanza minn persuni oħra, il-maskra għandha tintlibes ġewwa d-dar ukoll minn kulħadd. Dr Vassallo żiedet li għalkemm l-evidenza dwar trażmissjoni tal-Covid-19 bejn il-bniedem u l-annimali domestiċi hija limitata, hu rakkomandat li min hu pożittiv għandu jevita li jkollu kuntatt mal-annimali. F’każ li wieħed m’għandux ma min iħalli l-annimali, għandu jaħsel idejh qabel u wara li jkunu f’kuntatt mal-annimali u jilbes il-maskra. Għal min iħossu anzjuż u maqtugħ minn ħaddieħor, l-awtoritajiet jirrakkomandaw biex min ikun fi kwarantina mandatorja jibqa’ f’kuntatt mal-oħrajn bit-telephone jew online, jsegwi skeda regolari, jippjana l-ġurnata, jilimita l-konsum tal-kafè u jqatta’ ftit ħin fejn it-tieqa għad-dawl naturali. F’dan iż-żmien m’għandhomx jitħallew viżitaturi fid-dar."
2020-11-18,Pfizer u BioNTech se jressqu t-tilqima tal-Covid għall-approvazzjoni,https://www.tvm.com.mt/mt/news/pfizer-u-biontech-se-jressqu-t-tilqima-tal-covid-ghall-approvazzjoni/,"Il-kumpaniji Pfizer u BioNTech qalu li fi żmien ftit jiem oħra se jressqu t-tilqima tal-COVID li żviluppaw għall-approvazzjoni tal-awtoritajiet regolatorji fl-Istati Uniti u l-Unjoni Ewropea. Dan hekk kif l-aħħar testijiet li għamlu wrew li t-tilqima hija aktar effettiva milli kien maħsub qabel. Minn effettività ta’ 90 fil-mija, il-kumpaniji qalu li t-tilqima issa hija 95 fil-mija effettiva biex tippreveni l-COVID, simili ħafna għal dak li qalet il-kumpanija Moderna li wkoll qed tiżviluppa tilqima tal-COVID. “In my view the BioNTech, the Pfizer-BioNTech, is probably the most well focused of the vaccines because it uses only this thing called the receptor-binding domain. It uses a particular fragment of the spike protein as a vaccine, which means that pretty much all the antibodies that are generated are going to be neutralising,” spjega Ian Jones, Professur tal-viroloġija fl-Università ta’ Reading. Fl-anzjani li għandhom aktar minn 65 sena, it-tilqima hija effettiva 94 fil-mija."
2020-11-18,Raġel ta’ 74 sena miet waqt li kellu l-Covid-19,https://www.tvm.com.mt/mt/news/ragel-ta-74-sena-miet-waqt-li-kellu-l-covid-19/,"Il-Ministeru għas-Saħħa ħabbar li raġel ta’ 74 sena miet waqt li kien pożittiv għall-Covid-19. L-anzjan, li kien ikkonfermat pożittiv għall-Covid-19 fit-13 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, ta l-kondoljanzi lill-familjari tal-anzjan, u appella biex kulħadd jimxi mal-miżuri ta’ prevenzjoni, fosthom il-ħasil tal-idejn, id-distanza soċjali u l-użu tal-maskri, hekk biss nistgħu nagħmlu d-differenza."
2020-11-18,Il-Gvern se jagħti €4.5m lill-iskejjel indipendenti għall-miżuri tal-COVID-19,https://www.tvm.com.mt/mt/news/il-gvern-se-jaghti-e4-5m-lill-iskejjel-indipendenti-ghall-mizuri-tal-covid-19/,L-Assoċjazzjoni tal-Iskejjel Indipendenti ħabbret li l-Gvern se jagħti ‘l dawn l-iskejjel għotja ta’ darba ta’ erba’ miljun ewro u nofs bejniethom. L-għotja tirrappreżenta għajnuna mill-Gvern biex itaffi mill-piż finanzjarju li kellhom jerfgħu biex setgħu fetħu l-bibien tagħhom skont il-linji gwida tad-Dipartiment tas-Saħħa biex titrażżan l-imxija tal-Covid-19. L-assoċjazzjoni qalet li tinsab sodisfatta li t-talba għal għajnuna finanzjarja ntlaqgħet. Stqarrija tal-Assoċjazzjoni tal-Iskejjel Indipendenti kienet iffirmata minn rappreżentanti ta’ seba’ skejjel.
2020-11-18,ARA: Id-Deputat PM iwieġeb dwar is-sitwazzjoni tal-Covid-19 f’Malta,https://www.tvm.com.mt/mt/news/ara-id-deputat-pm-iwiegeb-dwar-is-sitwazzjoni-tal-covid-19-fmalta/,"Id-Deputat Prim Ministru u Ministru għas-Saħħa Chris Fearne sostna li fuq is-sitwazzjoni tal-pandemija l-Gvern qed jaħdem bi trasparenza u għalhekk qed iħabbar l-imwiet kollha ta’ persuni li jkollhom il-Covid-19 b’mod regolari. Mistoqsi dwar il-possibiltà tal-ftuħ mill-ġdid tal-bars, il-Ministru fakkar li l-avviż legali jgħodd sal-aħħar ta’ Novembru. Qal li għalkemm għadu kmieni biex wieħed jgħid fiċ-ċert x’se jiġri fl-ewwel jiem ta’ Diċembru, il-Gvern qed jagħmel il-previżjonijiet tiegħu, li abbażi tagħhom fil-jiem li ġejjin se jkun qed jitħabbar aġġornament fuq l-avviż legali. Saħaq li n-numri ta’ persuni infettati f’Malta baqa’ stabbli, anki minħabba l-miżuri li ttieħdu, iżda l-mira hija xorta waħda li n-numri jonqsu. Il-Ministru Fearne wieġeb ukoll dwar il-vaċċin tal-Covid-19, is-sistemi attwali fl-isptar fir-rigward tal-operazzjonijiet, kif ukoll dwar l-iswab centres. Segwi hawn il-kummenti kollha li ta d-Deputat Prim Ministru lill-ġurnalisti dalgħodu:"
2020-11-18,173 każ ġdid ta’ Covid-19 f’Malta – imfejqa 135 oħra,https://www.tvm.com.mt/mt/news/173-kaz-gdid-ta-covid-19-fmalta-imfejqa-135-ohra/,"Fl-aħħar 24 siegħa nstabu 173 każ ġdid ta’ Covid-19 f’Malta minn 3,380 swab tests li saru, b’135 persuni jfiqu mill-virus. Dan ħabbru l-Ministeru għas-Saħħa fejn intqal li l-każijiet tal-lum għadhom qed jiġu investigati. Mill-każijiet tal-bieraħ 32 ħarġu minn membri tal-istess familja, 14-il każ minn fuq il-postijiet tax-xogħol, 6 każijiet ħarġu minn kuntatt dirett ma’ persuni pożittivi għall-virus mentri 2 każijiet instabu minn ġemgħat ta’ persuni.   "
2020-11-17,Żewġ anzjani jmutu waqt li kienu pożittivi għall-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-ghall-covid-19/,"Żewġ anzjani mietu waqt li kienu pożittivi għall-Covid-19. Fl-ewwel każ, anzjan ta’ 83 sena, li kien ikkonfermat pożittiv għall-Covid-19 fis-6 ta’ Novembru, miet ilbieraħ tard filgħaxija fl-Isptar Mater Dei. Fit-tieni każ, anzjana ta’ 70 sena, li kienet ikkonfermata pożittiva għall-Covid-19 fl-20 ta’ Ottubru, mietet aktar kmieni llum fl-Isptar Mater Dei. Il-Ministeru għas-Saħħa, filwaqt li jagħti l-kondoljanzi lill-familjari tal-anzjani, jappella biex kulħadd jimxi mal-miżuri ta’ prevenzjoni fosthom il-ħasil tal-idejn, id-distanza soċjali u l-użu tal-maskri, hekk biss nistgħu nagħmlu d-differenza."
2020-11-17,“Fl-aħħar 4 ġimgħat l-għadd ta’ nies infettati bil-COVID-19 baqa’ kostanti”- il-Ministru Chris Fearne,https://www.tvm.com.mt/mt/news/fl-ahhar-4-gimghat-l-ghadd-ta-nies-infettati-bil-covid-19-baqa-kostanti-il-ministru-chris-fearne/,"Id-Deputat Prim Ministru u Ministru għas-Saħħa Chris Fearne qal li fl-aħħar erba’ ġimgħat in-numru ta’ persuni li ġew infettati bil-Coronavirus baqa’ kostanti bil-figura tvarja bejn 120 u 130 kuljum. Il-Minsitru Fearne li kien qed iwieġeb mistoqsija supplimentari tad-Deputat Nazzjonalista Claudette Buttigieg fil-ħin tal-mistoqsijiet fil-Parlament qal li dan juri li Malta qed iżżomm kontroll fuq is-sitwazzjoni kontra dak li qed jiġri f’pajjiżi oħra fejn il-każijiet baqgħu jiżdiedu kuljum. Huwa qal li dan qed iseħħ għax in-nies qed jimxu mar-regolamenti tal-ilbies tal-maskri, iż-żamma tad-distanza soċjali, il-fatt li ngħalqu stabbilimenti fejn ma tistax tinżamm id-distanza soċjali, introduzzjoni tal-lista ta’ pajjiżi hekk imsejħa oranġjo (amber) u l-ittestjar rapidu tal-passiġġieri li jaslu Malta fejn min jinsab pożittiv qed jinżamm iżolat mill-ewwel. Huwa qal li hija x-xewqa ta’ kulħadd li n-numru ta’ każijiet jisparixxi iżda żied jgħid li dan ikun possibbli bit-tilqima kontra l-Covid 19. Il-Ministru Fearne temm jgħid li l-parir tal-Gvern u tal-awtoritajiet tas-saħħa jibqa’ li ma jinġemgħux aktar minn sitta min-nies flimkien kemm fil-pubbliku  kemm fid-djar biex tkun tista’ tingħata l-kura lil min għandu bżonnha. Intant fi tweġiba supplimentari oħra lid-Deputat Laburista Anthony Agius Miceli, il-Ministru Fearne qal li l-Gvern taha għotja ta’ ħames miljun ewro lill-Puttinu Cares biex jgħinu jakkwista proprjetà fil-qalba ta’ Londra li se sservi ta’ akkomodazzjoni lill-pazjenti u familjari tagħhom li jkun jinħtieġilhom kura fi sptarijiet specċalizzati fil-belt.  Huwa qal li s-sena li għaddiet il-Gvern ħallas kwart ta’ miljun lira sterlina fi spejjeż ta’ transport ta’ pazjenti minn fejn kien akkomodati fiċ-ċentru ta Puttinu għal dawn l-isptarijiet biex jirċievu l-kura meħtieġa. Huwa żied jgħid illi dan is-servizz huwa parti mill-iskema nazzjonali tas-saħħa u temm jgħid illi Puttinu flimkien mal-Kummissjoni Għolja Maltija f’Londra qed jagħtu kuraġġ u tama lll-pazjenti Maltin."
2020-11-17,110 każi ġodda ta’ Covid-19 f’Malta – 161 imfejqa oħra,https://www.tvm.com.mt/mt/news/110-kazi-godda-ta-covid-19-fmalta-161-imfejqa-ohra/,"Il-Ministeru għas-Saħħa ħabbar li fl-aħħar 24 siegħa rriżultaw 110 każi ġodda ta’ Covid-19 f’Malta, minn 2,345swab test li saru. L-awtoritajiet tas-saħħa ħabbru wkoll li 161 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 6,049persuna. Minn Marzu ’l hawn f’Malta nstabu 8,247 persuna pożittivi għall-Covid-19, li minnhom hemm 2,097 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 26 huma membri tal-familja ta’ każijiet pożittivi, 9  huma kollegi ta’ persuni pożittivi u 4 każi kienu f’kuntatt dirett ma’ persuni pożittivi u 2 każi minn attivitajiet soċjali. "
2020-11-17,Qed taħdem mid-dar? Ara x’għandek tagħmel biex tnaqqas l-istress,https://www.tvm.com.mt/mt/news/qed-tahdem-mid-dar-ara-xghandek-taghmel-biex-tnaqqas-l-istress/,"Kważi sena mill-bidu tal-pandemija tal-Covid-19, ħafna nies għadhom qed jaħdmu mid-dar. It-telework żdied b’mod partikolari dan l-aħħar hekk kif l-Ewropa qed tissielet mat-tieni mewġa tal-virus. Minkejja li l-perċezzjoni ġenerali hija li xogħol mid-dar huwa iktar komdu, għadd ta’ studji li saru fl-aħħar snin jindikaw li f’ċertu ċirkostanzi x-xogħol mid-dar jista’ jżid l-istress tal-persuna u anki joħloq iktar problemi fiżiċi. Servizz tal-BBC ġabar flimkien għadd ta’ pariri mill-esperti biex il-problemi psikoloġiċi u fiżiċi assoċjati mat-telework ikunu evitati: Iftaħ il-purtieri għad-dawl L-effett tad-dawl naturali, flimkien mal-arja friska u n-natura, huma ta’ benefiċċju kbir għas-saħħa mentali. Id-dawl tax-xemx jgħin lill-moħħ jirrilaxxa l-ormon serotonin, li jgħin lill-individwu biex iħossu kalm u iffukat, u jnaqqaslu l-ansjetà. Jekk qed taħdem mid-dar għandek tagħżel kamra li jilħaqha sew id-dawl naturali, iftaħ il-purtieri, u ressaq il-mejda viċin tieqa jew gallarija. Naqqas il-ħsejjes Fejn possibbli, wieħed għandu jnaqqas ħsejjes qawwija, li jistgħu jwasslu biex il-parti tal-moħħ imsejħa amydgala tibgħat sinali ta’ periklu li jinqabdu mill-hypothalamus, parti oħra tal-moħħ, li ġġiegħel lill-glandoli aderenali jirrilaxxaw l-adrenalina fid-demm, li tqawwi l-pressjoni. Minbarra aperturi li jagħlqu l-ħoss sew, jgħin ukoll jekk wieħed iżid il-purtieri u t-twapet ħoxna fid-dar. Tħallix ħafna mbarazz Id-dehra ta’ ħafna mbarazz madwarek jista’ jżidlek il-livelli tal-cortisol, li huwa ormon tal-istress. Dan jista’ jkun minħabba li l-imbarazz jibgħat messaġġi konfliġġenti lill-moħħ li jrid jaħdem iktar biex jagħżel x’għandu verament bżonn. Livelli normali ta’ cortisol huma tajbin, iżda livelli kronikament għolja huma assoċjati mal-ansjetà, id-dipressjoni, l-uġigħ ta’ ras u nuqqas ta’ rqad. Għalhekk, jekk għandek ħafna oġġetti jiġru fil-kamra li qed taħdem fiha, ipprova erfagħhom ġo xi armarju jew poġġihom f’kamra oħra. Qum u ċċaqlaq spiss Għalkemm din tgħodd ukoll għal meta wieħed jaħdem f’uffiċċju jew post sedentarju ieħor, ftit japprezzaw kemm ikunu qed inaqqsu mill-eżerċizzju meta jibqgħu jaħdmu mid-dar. Jekk qabel kont timxi ftit sal-post tax-xogħol u lura, jekk kont titla’ xi taraġ jew timxi f’kurituri twal biex tmur għal-laqgħat, bit-telework dan kollu spiċċa, u l-uniku mixja li tispiċċa tagħmel tkun minn kamra għall-oħra fid-dar. Fejn possibbli wieħed għandu jarma skrivanija biex jaħdem parti mill-ħin bilwieqfa, u jieħu pawżi qosra biex jiċċaqlaq u jagħmel eżerċizzju ħafif. Poġġi l-pjanti madwarek In-natura hija assoċjata ma’ ħafna benefiċċji psikoloġici; tnaqqas il-pressjoni, l-ansjetà, l-istress, it-thewdin u ttejjeb l-attenzjoni, il-memorja u l-irqad. Il-pjanti u oġġetti naturali oħra fil-kamra fejn taħdem jistgħu jgħinuk għaliex jiġbdu l-attenzjoni tiegħek b’mod pożittiv, u mhux b’mod li jistressjak. Żomm il-kuntatt soċjali Filwaqt li fil-pandemija kulħadd huwa mħeġġeġ iżomm id-distanza soċjali, il-kuntatt ma’ persuni oħra huwa fattur li ħafna qed iħossu n-nuqqas tiegħu meta jaħdmu mid-dar, hekk kif għal ħafna nies il-maġġoranza assoluta tal-kuntatt soċjali tagħhom kien ikun fuq il-post tax-xogħol. Għalhekk wieħed għandu jagħmel sforz biex iżomm kuntatt soċjali mal-qraba, l-ħbieb u l-kollegi, anki jekk remotament."
2020-11-16,Mil-lum Malta tista’ tuża €120m għal sussidju tal-pagi tal-ħaddiema milquta mill-COVID-19,https://www.tvm.com.mt/mt/news/minn-ghada-malta-tista-tuza-e120m-ghal-sussidju-tal-pagi-tal-haddiema-milquta-mill-covid-19/,"Mil-lum, Malta se tkun tista’ tibda tuża mal-€120 miljun ewro f’self b’rati vantaġġjużi mill-programm imsejjaħ SURE tal-Unjoni Ewropea. Dan il-programm twaqqaf din is-sena biex jgħin lill-Gvernijiet jissussidjaw is-salarji tal-ħaddiema li l-aktar ġew milquta mill-pandemija. F’intervista esklussiva li tat lil Keith Demicoli it-Tnejn filgħaxija, il-President tal-Kummissjoni Ewropea, Ursula von der Leyen qalet li Malta tista’ tirċievi sa massimu ta’ €244 miljun minn dan il-programm li minnu qed igawdu 16-il pajjiż ieħor. Hija tkellmet ukoll dwar it-tilqima tal-COVID u għamlitha ċara li Malta se jkollha aċċess għal mill-inqas 330,000 tilqima. Il-President tal-Kummissjoni Ewropea Ursula von der Leyen tgħidilna li rridu nkunu aktar paċenzjużi biex noħorġu mill-pandemija u ħabbret li għada l-Unjoni Ewropea se tiffirma l-ħames kuntratt ma’ kumpanija tal-farmaċewtika Ewropea li qed taħdem fuq tilqima potenzjali tal-COVID-19. Stqarret li jekk waħda jew aktar minn dawn il-kumpaniji jiżviluppaw tilqima sigura u effettiva, Malta se jkollha biżżejjed dożi biex jitlaqqam kulħadd. Fakkret ukoll li Malta se tirċievi aktar minn biljun ewro u nofs mill-programm ta’ rkupru Ewropew magħruf bħala ‘Next Generation EU’ bil-għan li l-ekonomija Maltija tirkupra mill-impatt tal-pandemija. Isma’ l-intervista kollha hawn:"
2020-11-16,Tilqima ġdida għall-COVID-19 – il-kumpanija Moderna tgħid li hija 94.5% effettiva,https://www.tvm.com.mt/mt/news/tilqima-gdida-ghall-covid-19-il-kumpanija-moderna-tghid-li-hija-94-5-effettiva/,"Il-kumpanija bbażata l-Istati Uniti, Moderna, irrappurtat li t-tilqima sperimentali li żviluppat sa issa wriet li hi kważi 95% effettiva biex tippreveni l-COVID-19. Skont il-kumpanija Amerikana ‘Moderna’ it-tilqima ġdida li żviluppat biex tipproteġi lin-nies mill-COVID-19 hi 94.5 fil-mija effettiva. Il-ġimgħa li għaddiet, kumpanija oħra Amerikana, Pfizer irrappurtat riżultati simili fil-livell ta’ madwar 90 fil-mija iżda l-provi għadhom għaddejjin u n-numri jaf jinbidlu. Iż-żewġ kumpaniji qed jużaw metodu innovattiv u sperimentali ħafna biex jiżviluppaw it-tilqim tagħhom. Huma qed jippjanaw li fil-ġimgħat li ġejjin jiksbu l-approvazzjoni mill-awtoritajiet regolatorji bil-għan li fl-iqsar żmien possibbli, dawn it-tilqim jibdew jingħataw lin-nies madwar id-dinja. Minkejja dan l-iżvilupp imfisser pożittiv, esperti qalu li dan hu tagħrif bikri ħafna u għad ħafna mistoqsijiet x’jiġu mwieġba fosthom dwar it-tul tal-effett tat-tilqima u effetti oħrajn li jista’ jkollha fuq saħħet il-persuna li jeħodha. It-testijiet ta’ Moderna saru fost 30,000 persuna fl-Istati Uniti b’nofshom jingħataw żewġ dożi tat-tilqima f’temp ta’ erba’ ġimgħat. L-analiżi xjentifika kienet ibbażata fuq l-ewwel 95 persuna li żviluppawlhom sintomi tal-COVID-19 u ħamsa biss instabu pożittivi għall-virus. Il-kumpanija qalet li b’hekk it-tilqima qed tipproteġi 94.5 fil-mija tan-nies. Is-sidien tal-kumpanija qalu li jinsabu sodisfatti immens bir-riżultati miksuba. Qed ikun rappurtat li vantaġġ ewlieni tat-tilqima ta’ Moderna hu li mhemmx għalfejn tinżamm fi freezers sofistikati iżda tista’ tinżamm fi fridge normali f’temperatura ta’ bejn 2 u 8 grad celcius għal 30 ġurnata u f’temperatura ta’ 20 grad taħt iż-żero sa massimu ta’ sitt xhur. It-tilqima l-oħra żviluppata minn Pfizer trid tinżamm f’temperatura ta’ 75 grad celcius taħt iż-żero, iżda tista’ tinżamm fi fridge sa massimu ta’ ħamest ijiem. It-tilqima Sputnik V żviluppata mir-Russja qalet li għandha effett ta’ 92%. Esperti qed jgħidu li jekk it-tilqim potenzjali jinstab li hu suċċess u ma jkunx hemm intoppi loġistiċi biex jitqassmu, jistennew li l-pandemija tkun intemmet sar-rebbiegħa li ġejja."
2020-11-16,3 anzjani jmutu waqt li kienu pożittivi għall-Covid-19,https://www.tvm.com.mt/mt/news/3-anzjani-jmutu-waqt-li-kienu-pozittivi-ghall-covid-19/,"Il-Ministeru għas-Saħħa ħabbar li tliet anzjani mietu waqt li kienu pożittivi għall-Covid-19. Fl-ewwel każ anzjan ta’ 78 sena, li kien ikkonfermat pożittiv għall-Covid-19 fit-2 ta’ Novembru, miet ilbieraħ fil-Good Samaritan Long-term Facility. Fit-tieni każ anzjan ta’ 87 sena, li kien ikkonfermat pożittiv għall-Covid-19 fis-6 ta’ Novembru, miet aktar kmieni llum fl-Isptar Mater Dei. Fit-tielet każ anzjan ta’ 79 sena, li rriżulta pożittiv għall-Covid-19 fil-5 ta’ Novembru, miet aktar kmieni llum fl-Isptar Mater Dei.  "
2020-11-16,Ara liema miżuri ġodda daħlu fis-seħħ għal waqt il-quddies,https://www.tvm.com.mt/mt/news/ara-liema-mizuri-godda-dahlu-fis-sehh-ghal-waqt-il-quddies/,"Ġew aġġornati u daħlu fis-seħħ mil-lum aktar miżuri ta’ prevenzjoni ta’ tixrid tal-imxija tal-COVID-19 waqt iċ-ċelebrazzjoni tal-quddiesa fil-knejjes. Mal-miżuri li daħlu fis-seħħ mill-bidu ta’ Ġunju meta reġgħu bdew jiġu ċċelebrati l-quddiesa bil-preżenza tal-pubbliku, qed issir ħafna enfasi fuq l-użu tal-maskra li hi preferuta mill-visor. Il-maskra għandha tintlibes ukoll waqt il-qrar, li ntqal idealment isir b’appuntament u f’post li jirrispetta l-miżuri ta’ prevenzjoni. Iċ-ċelebrant jista’ jinża l-maskra biss waqt li jkun fuq l-artal, imexxi ċ-ċelebrazzjoni. Qed ikun suġġerit li lajċi li huma vulnerabbli ma jagħtux servizz speċjalment fejn jiġu f’kuntatt qrib ma’ nies oħra, bħal fil-ġbir waqt il-quddiesa jew bħala ministri straordinarji tat-tqarbin. Mal-miżuri l-oħra kollha li ilhom fis-seħħ ħames xhur, intqal ukoll li għalissa mhux permess sehem ta’ korijiet kbar jew orkestri fi knejjes. Hu preferut li l-quddiesa tkun animata b’mużika strumentali u meta jkun xieraq li jsir kant, m’għandhomx jaqbżu s-sitta min-nies bejn kantanti u mużiċisti li jkunu mbegħda minn xulxin mill-anqas żewġ metri u nofs. Fil-knejjes għandu jkun hemm ventilazzjoni skont kif rakkomandat mill-awtorità tas-saħħa. Meta jsir il-ġbir, il-persuna li tagħti l-offerta għandha tapplika sanitizer li jkollha magħha. Id-dispensa mill-obbligu tal-quddiesa ta’ nhar ta’ Ħadd għadha fis-seħħ, iżda l-Knisja qalet li familji u żgħażagħ huma mħġeġġa jiċċelebraw Jum il-Mulej billi jieħdu sehem fil-quddiesa. It-tqarbin tal-morda fid-djar għandu jieqaf ħlief meta l-kundizzjoni medika tal-persuna tkun waħda kritika jew fejn persuni jqarbnu nies fl-istess dar tagħhom."
2020-11-16,103 każi ġodda ta’ Covid-19 f’Malta – imfejqa 123 oħra,https://www.tvm.com.mt/mt/news/103-kazi-godda-ta-covid-19-fmalta-imfejqa-123-ohra/,"Fl-aħħar 24 siegħa, ħarġu 103 każi ġodda ta’ Covid-19 f’Malta minn 3189 swab test, b’123 oħra jfiqu mill-virus. Dan ikkonfermah il-Ministeru għas-Saħħa fejn qal li l-każi tal-lum għadhom qed jiġu investigati iżda minn tal-bieraħ hemm 14-il persuna li ħarġu pożittivi minn membri tal-istess familja, 8 oħra minn fuq il-post tax-xogħol u 3 oħra minn kuntatt dirett ma’ persuni pożittivi għall-virus u 2 każijiet impurtati minn barra.  "
2020-11-16,Kif inhi s-sitwazzjoni tal-Covid-19 f’Malta mqabbla ma’ pajjiżi oħra?,https://www.tvm.com.mt/mt/news/kif-inhi-s-sitwazzjoni-tal-covid-19-fmalta-mqabbla-ma-pajjizi-ohra/,"Dr Neville Calleja ċċara li s-sitwazzjoni tal-Covid-19 f’Malta mhix waħda tajba, iżda sostna li meta titqabbel max-xejriet fl-Ewropa, l-inċidenza f’Malta laħqet ċertu stabbiltà. Dr Calleja, li huwa Direttur għall-informazzjoni dwar is-saħħa u r-riċerka fil-Ministeru għas-Saħħa u membru tal-Covid-19 response team, qal dan meta kien qed jiġi intervistat dalgħodu fuq TVAM. Qal li fil-bidu Malta kienet pari passu ma’ pajjiżi oħra, però iktar ma javvanza ż-żmien, Malta rnexxielha żżomm il-livell stabbli, u n-numri ma telgħux bl-istess rata mgħaġġla ta’ pajjiżi oħra, anki jekk il-ġimgħa l-oħra kien hemm xi żidiet. Huwa tenna li mhux kull pajjiż qed jinvesti fl-ittestjar daqs Malta u li b’miżuri bħall-ilbies tal-maskri kullimkien Malta rnexxielha żżomm in-numri stabbli. Dwar l-effett tat-temperatura, Dr Calleja qal li fl-eqqel tas-sajf pajjiżi bħal Singapore laħqu quċċata fil-każijiet, u għalhekk ir-rabta bejn l-imxija tal-virus u t-temperatura mhux ċara. Segwi hawn l-intervista sħiħa ma’ Dr Calleja:"
2020-11-16,Jibdew provi ġodda fuq tilqima tal-Covid-19 fir-Renju Unit,https://www.tvm.com.mt/mt/news/jibdew-provi-godda-fuq-tilqima-tal-covid-19-fir-renju-unit/,"Bdew il-provi fir-Renju Unit ta’ vaċċin tal-Covid-19 fir-Renju Unit; li huma t-tielet tax-xorta tagħhom f’dan il-pajjiż. Il-provi qed isiru bil-vaċċin prodott mill-kumpanija Belġjana Janssen, li qed tuża virus tar-riħ komuni modifikat ġenetikament. Riċentament tħabbru riżultati inkoraġġanti mill-vaċċin prodott minn Pfizer u BioNThech, iżda dawn għadhom mhux approvati biex jintużaw fuq il-pubbliku, u għadu mhux magħruf kemm isservi l-protezzjoni jew jekk jaħdmux sew fuq l-anzjani. Id-Direttur tal-faċilità tar-riċerka klinika NIHR f’Southampton, Prof Saul Faust, li se jmexxi dawn il-provi, qal li huwa mportanti li l-pajjiż isegwi tilqim magħmul minn kumpaniji differenti. Dan għaliex għadu mhux magħruf kif kull vaċċin se jaħdem jew kemm se tkun sigura u effiċjenti l-provvista ta’ kull kumpanija. F’dawn il-provi fir-Renju Unit qed jieħdu sehem 6,000 voluntier, waqt li voluntiera minn pajjiżi oħra għandhom itellgħu t-total għal 30,000. Dawn se jkunu qed jingħataw żewġ dożi tal-vaċċin xahrejn bogħod minn xulxin, biex ir-riżultati jiġu mqabbla ma’ dawk tal-provi li diġà kienu għaddejjin, li fihom il-voluntiera jingħataw doża waħda."
2020-11-15,Raġel ta’ 64 sena jmut waqt li kien pożittiv għall-Covid-19,https://www.tvm.com.mt/mt/news/ragel-ta-64-sena-jmut-waqt-li-kien-pozittiv-ghall-covid-19/,"Raġel ta’ 64 sena miet waqt li kien pożittiv bil-Covid-19/ Il-Ministeru għas-Saħħa qal li r-raġel rriżulta pożittiv għall-Covid-19 fl-1 ta’ Novembru. Huwa miet ilbieraħ fl-Isptar Mater Dei. Il-Ministeru għas-Saħħa, jagħti l-kondoljanzi lill-familjari u jfakkar biex kulħadd jibqa’ jsegwi l-appelli tad-Dipartiment tas-Saħħa fosthom il-ħasil tal-idejn, id-distanza soċjali u l-użu tal-maskri."
2020-11-15,Riċerkatur tal-vaċċin tal-COVID-19 jgħid li l-ħajja se terġa’ lura għan-normal fix-xitwa li ġejja,https://www.tvm.com.mt/mt/news/ricerkatur-tal-vaccin-tal-covid-19-jghid-li-l-hajja-se-terga-lura-ghan-normal-fix-xitwa-li-gejja/,"Prof. Ugur Sahin, wieħed mill-imħuħ wara l-vaċċin tal-COVID-19, li jidher li hu l-aktar effettiv bħalissa, qal li l-ħajja se terġa’ lura għan-normal fix-xitwa li ġejja 2021-2022. Il-kofundatur Prof. Ugur Sahin qal li diffiċli li jinħass l-effett tal-viċċin f’din ix-xitwa peress li mhux mistenni jħalli effetti fuq l-għadd ta’ każijiet tal-COVID-19.  Għaldaqstant huwa qal li l-impatt tiegħu se jibda jinħass fis-sajf u l-ħajja terġa’ lura għan-normalità fix-xitwa. F’intervista fuq programm fuq il-BBC, huwa qal li jinsab kunfidenti li l-vaċċin se jnaqqas it-trasmissjoni tal-virus u anke se jwaqqaf lis-sintomi milli jiżviluppaw fuq dawk li jkollhom il-virus. Kompla jgħid li jekk kollox imur tajjeb, il-vaċċin jista’ jasal fi tmiem dis-sena jew fil-bidu tas-sena d-dieħla. Il-pjan tagħhom huwa li sa April li ġej jipprovdu mat-300 miljun doża biex jitqassmu madwar id-dinja. Ara wkoll: Kumpanija b’vaċċin għall-COVID-19 li jidher li hu effettiv aktar minn 90% "
2020-11-15,"117-il każ ġdid ta’ Covid-19, 63 oħra mfejqa",https://www.tvm.com.mt/mt/news/117-il-kaz-gdid-ta-covid-19-63-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 117-il każ ġdid ta’ Covid-19 f’Malta, minn 3,120 swab test li saru. L-awtoritajiet tas-saħħa ħabbru wkoll li 63 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 5,765 persuna. Minn Marzu ’l hawn f’Malta nstabu 8,034 persuna pożittivi għall-Covid-19, li minnhom hemm 2,172 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 19 huma membri tal-familja ta’ każijiet pożittivi, 2  huma kollegi ta’ persuni pożittivi u 2 każi kienu f’kuntatt dirett ma’ persuni pożittivi u każ impurtat. "
2020-11-14,Żewġ nisa ta’ 79 u 88 sena jmutu waqt li kellhom il-Covid-19,https://www.tvm.com.mt/mt/news/zewg-nisa-ta-79-u-88-sena-jmutu-waqt-li-kellhom-il-covid-19/,"Il-Ministeru għas-Saħħa ħabbar li żewġ anzjani mietu waqt li kienu pożittivi bil-Covid-19. Fl-ewwel każ, anzjana ta’ 79 sena, li kienet ikkonfermata pożittiva għall-Covid-19 fis-7 ta’ Novembru, mietet aktar kmieni llum f’Casa Pinto Ħal Qormi. Fit-tieni każ anzjana ta’ 88 sena, li rriżultat pożittiva għall-Covid-19 fit-8 ta’ Novembru, mietet aktar kmieni llum fl-Isptar Mater Dei. Il-Ministeru għas-Saħħa, ta l-kondoljanzi lill-familjari u appella biex kulħadd jsegwi l-miżuri ta’ prevenzjoni."
2020-11-14,L-użu ħażin tal-maskra jista’ jagħmel iktar ħsara milli ġid,https://www.tvm.com.mt/mt/news/l-uzu-hazin-tal-maskra-jista-jaghmel-iktar-hsara-milli-gid/,"Fost il-miżuri ewlenin ta’ prevenzjoni mill-COVID-19: l-obbligu li nilbsu l-maskra. id-Direttur tad-Direttorat tal-Promozzjoni tas-Saħħa u l-Prevenzjoni tal-Mard – Dr Paula Vassallo – titratta l-aħjar prattiċi dwar kif nużaw il-maskri biex ikunu verament effettivi. L-awtoritajiet tas-saħħa jwissu li użu ħażin tal-maskra, jew nuqqas ta’ attenzjoni, jista’ jagħmel aktar ħsara mill-ġid. Id-Direttur tad-Direttorat tal-Promozzjoni tas-Saħħa u l-Prevenzjoni tal-Mard, Paula Vassallo, saħqet fuq il-bdil tal-maskri. Spjegat li surgical mask tintlibes darba u tintrema – anke jekk tintlibes għal ħin qasir. ”Jekk inti tinduna li l-maskra xxarbet importanti li inti tibdilha. On average is-surgical masks tista’ tużaha bejn erbgħa u sitt sigħat qabel ma tixxarrab għax inti stess meta titkellem tixxarablek u ma tkunx iżjed effettiva. Bħala cloth masks jista’ jkun li jixxarbu qabel, allura importanti li jekk tuża l-cloth masks importanti li jkollok iżjed minn waħda miegħek ħalli inti tkun tista’ tibdel il-maskra. Importantissimu li inti jekk tuża cloth mask li inti meta tmur id-dar taħsilha.” Spjegat li l-maskri tad-drapp għandhom ikunu magħmula minn tliet saffi tal-qoton u jinħaslu kull darba li jintlibsu; fil-washing machine ma’ ħwejjeġ oħrajn jew bl-idejn, bl-ilma u s-sapun. Dr Vassallo nsistiet li maskra għandha tintlibes sewwa; tgħatti l-imnieħer, il-ħalq u l-geddum. ”Infatti maskri bħal dawn mhumiex tajbin. Tara ħafna nies xorta għaddejjin bihom, dawn ma jipprovdu ebda protezzjoni. Hemm ukoll il-visors, aħna bħala l-parir tagħna għal min juża l-visors li jilbes kemm il-maskra kif ukoll il-visor. Il-visor ma jilbsuhx waħdu.” Dr Vassallo saħqet li meta nkunu lebsin il-maskra xorta waħda għandha tinżamm id-distanza soċjali ta’ żewġ metri u jinħaslu spiss l-idejn. Appellat biex wieħed jevita li jmiss wiċċu u l-maskra minn quddiem. “Jekk xi ħadd ikun presymptomatic, jiġifieri jkunu jumejn qabel ma dan ikollu s-sintomi jista’ jkun li xorta jagħtik il-virus, allura dan tkun qed titkellem u l-mikrobi jmorru fuq il-faċċata tal-maskra tiegħek.” Żiedet tgħid li s-surgical masks, li jintlibsu darba, għandhom jintremew ġo dustbins magħluqin."
2020-11-14,L-Italja kisret rekord ta’ każi ġodda ta’ Covid-19 – iżżid iż-żoni ħomor,https://www.tvm.com.mt/mt/news/l-italja-zzid-iz-zoni-homor-kisret-rekord-ta-kazi-godda-ta-covid-19/,"l-Italja żiedet żewġ reġjuni oħra mal-ħamsa li diġà kienu klassifikati bħala żoni ħomor minħabba l-ammont kbir ta’ infezzjonijiet ta’ Covid-19. Ilbieraħ il-Campania u t-Toscana żdiedu mal-lista ta’ reġjuni b’riskju għoli, li kienu l-Lombardia, Bolzano, Piedmonte, Valle d’Aosta u Calabria, biex mill-Ħadd se jitpoġġew taħt lockdown. Persuni li jgħixu f’dawn ir-reġjuni għandhom joħorġu mid-dar biss għax-xogħol, għal raġunijiet ta’ saħħa jew għal emerġenzi. Barijiet, restoranti u ħafna ħwienet iridu jibqgħu magħluqa. Id-deċiżjoni tħabbret ilbieraħ hekk kif l-Italja kkonfermat rekord ġdid ta’ każi pożittivi ta’ Covid-19 f’ġurnata; 40,902. Il-konsulent tal-gvern Taljan dwar il-Covid, Walter Ricciardi, qal li l-Gvern għandu bejn ġimagħtejn u tlieta oħra biex jiddeċiedi jekk hux se jimponi mill-ġdid lockdown mal-pajjiż kollu."
2020-11-14,"121 każ ġdid ta’ Covid-19, 122 oħra mfejqa",https://www.tvm.com.mt/mt/news/121-kaz-gdid-ta-covid-19-122-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 121 każ ġdid ta’ Covid-19 f’Malta, minn 2,955 swab test li saru. L-awtoritajiet tas-saħħa ħabbru wkoll li 122 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 5,702 persuna. Minn Marzu ’l hawn f’Malta nstabu 7,917 persuna pożittivi għall-Covid-19, li minnhom hemm 2,120 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ, 25 huma membri tal-familja ta’ każijiet pożittivi, 9 huma kollegi ta’ persuni pożittivi u 5 każi kienu f’kuntatt dirett ma’ persuni pożittivi. "
2020-11-13,Tliet persuni jmutu waqt li kienu pożittivi bil-Covid-19,https://www.tvm.com.mt/mt/news/tliet-persuni-jmutu-waqt-li-kienu-pozittivi-bil-covid-19/,"Tliet persuni mietu waqt li kienu pożittivi bil-Covid-19. Fl-ewwel każ, anzjan ta’ 84 sena li kien ikkonfermat pożittiv għall-Covid-19 fid-29 ta’ Ottubru, miet aktar kmieni llum fil-Good Samaritan Long Term Care Facility aktar kmieni llum. Fit-tieni każ anzjan ta’ 82 sena li rriżulta pożittiv għall-Covid-19 fl-14 ta’ Ottubru, miet aktar kmieni llum fl-Isptar Mater Dei. Fit-tielet każ, raġel ta’ 46 sena li kien ikkonfermat pożittiv għall-Covid-19 fl-10 ta’ Ottubru, miet aktar kmieni llum fl-Isptar Mater Dei. Il-Ministeru għas-Saħħa, jagħti l-kondoljanzi lill-familjari u jappella biex kulħadd jsegwi l-miżuri ta’ prevenzjoni, fosthom l-ilbies tal-maskra, id-distanza fiżika u l-ħasil tal-idejn, hekk biss nistgħu nipproteġu lil dawk l-aktar vulnerabbli fis-soċjetà tagħna."
2020-11-13,"Covid-19: 150 każ ġdid, 101 imfejqa u jmutu 2 anzjani",https://www.tvm.com.mt/mt/news/zewg-persuni-jmutu-waqt-li-kien-pozittiv-bil-covid-19-u-150-kaz-gdid/,"Illum kienu rreġistrati 150 każ pożittiv filwaqt li fiequ 101 persuna. Is-Supretendent tas-Saħħa Pubblika Prof Charmaine Gauci qalet fl-isptarjiet hemm 208 persuni rikoverati – 13 minnhom fit-taqsima tal-kura intensiva u 11 f’Għawdex. Intant, l-għadd ta’ vittmi kawża tal-Covid, tela’ għal 92, bl-aħħar vittmi huma żewġt irġiel, wieħed ta’ 95 sena u l-ieħor ta’ 79 sena. Prof Gauci appellat biex l-anzjani nieħdu ħsiebhom u ngħinuhom fil-bżonnijiet essenzjali biex ma jkollhomx għalfejn joħorġu mid-dar bla bżonn. Appellat biex meta joħorġu l-anzjani għandhom jevitaw il-folol tan-nies. Waqt il-bulettin mediku ta’ kull nhar ta’ Ġimgħa, is-Supretendent tas-Saħħa Pubblika, il-Professur Charmaine Gauci saħqet fuq l-użu tal-maskri, li qalet qed juri biċ-ċar li qed jipprevjeni milli l-virus jinfirex għaliex meta jinstab każ pożittiv u l-persuni li kienu fil-qrib kienu liebsin il-maskra nstab li l-virus ma nfirixx. Matul din l-aħħar ġimgħa saru 1,407 spezzjoni mill-uffiċċjali tas-saħħa pubblika u nħarġu 159 ċitazzjoni lil persuni li ma kienux liebsin maskra. Mistoqsija dwar ir-rapid testing Prof Gauci qalet li minn mindu beda fl-aħħar ta’ Ottubru saru 1,504 test. TVM staqsa jekk postijiet tax-xogħol ikunux jistgħu jagħmlu rapid tests għall-ħaddiema tagħhom bħala rutina biex jipprevjenu milli jkollhom firxa tal-virus, bil-Prof Gauci twieġeb li dan jista’ jsir billi wieħed iċempel fuq in-numru 111. Mistoqsija fuq l-anzjani li għadhom jidhru joħorġu anki qalb in-nies, is-Supretendent tas-Saħħa Pubblika appellat biex l-anzjani kemm jista’ jkun joqgħodu ġewwa. “Għandna ngħinu lill-anzjani biex bżonnijiet ngħinuhom biex nevitaw, u nappella dirett lill-anzjani li jekk inti se toħroġ għal passiġġata jew tixtri, agħżel ħinijiet fejn ikun hemm inqas iffullar ta’ nies”. Spjegat kif l-iktar li qed jinfirex il-Covid minn familjari, hekk kif din il-ġimgħa l-ammont kien ta’ 99, filwaqt li t-tieni l-iktar ammont ta’ każi pożittivi 45 irriżultaw minn postijiet tax-xogħol, u t-tielet l-iktar ta’ 17 minn attivitajiet soċjali. Qalet li bħalissa l-għadd ta’ każijiet attivi huma 2,124, li minnhom 57 huma f’Għawdex. Il-Prof Gauci qalet li rikoverati fl-isptarijiet minħabba l-Covid hemm 208 persuni, 13-il persuna fit-taqsima tal-kura intensiva, 10 fit-taqsima tal-kontroll tal-infezzjonijiet f’Mater Dei, u 36 oħra fi swali f’Mater Dei, 42 fl-isptar Boffa, 24 fl-isptar St Thomas, fl-isptar Karen Grech m’hemm ħadd, fl-isptar is-Samaritan it-tajjeb hemm 69, fl-isptar Monte Karmeli hemm 3, u fl-isptar ta’ Għawdex hemm 11. Il-Prof Gauci qalet li l-każijiet tal-Covid komplew jiżdiedu madwar id-dinja kollha, inkluż f’Malta u għalhekk appellat biex wieħed isegwi strettament il-miżuri ħalli tkun limitata l-firxa tal-covid fil-komunità. Dwar il-vaċċin mill-kumpannija Pfeizer u Biontech, Prof Gauci qalet li huwa pożittiv li din it-tilqima hija 90 fil-mija effettiva, u ladarba tiġi approvata, saħqet li l-popolazzjoni kollha għandha titlaqqam kontra l-virus. Tista’ ssegwi l-konferenza stampa hawn:"
2020-11-12,Imutu żewġ anzjani waqt li kienu pożittivi għall-Covid-19,https://www.tvm.com.mt/mt/news/imutu-zewg-anzjani-waqt-li-kienu-pozittivi-ghall-covid-19/,"Il-Ministeru tas-Saħħa llejla kkonferma li żewġ anzjani li mietu fl-aħħar erbat ijiem kellhom il-COVID-19. Fl-ewwel każ, anzjan ta’ 82 sena miet fid-dar tiegħu fit-8 ta’ Novembru, u swab test li sar wara li nstab mejjet, ikkonferma li kien pożittiv għall-virus. Fit-tieni każ, anzjan ta’ 78 sena li miet fl-isptar jumejn ilu rriżulta pożittiv għall-virus wara mewtu. Mill-bidu tal-pandemija, f’Malta mietu 90 persuna bil-Coronavirus."
2020-11-12,Biden mhux jingħata aċċess għall-informazzjoni sensittiva li jkollu l-President – Trump jaħlef li se jbiddel ir-riżultat,https://www.tvm.com.mt/mt/news/biden-mhux-jinghata-access-ghall-informazzjoni-sensittiva-li-jkollu-l-president-trump-jahlef-li-se-jbiddel-ir-rizultat/,"Il-President elett tal-Istati Uniti Joe Biden ċempel lilll-għadd ta’ mexxejja internazzjonali hekk kif qed ikompli bit-tħejjijiet lejn it-transizzjoni għas-sitta u erbgħin presidenza tal-Istati Uniti. Biden ħabbar ukoll li c-chief of staff ġdid tiegħu se jkun Ron Klain li ħadem miegħu fit-tmeninijiet u waqt li kien l-viċi president fl-amministrazzjoni Obama. Iċ-ċirkostanzi madankollu huma strambi hekk kif l-amministrazzjoni Trump ma kkonċediex r-riżultat u mhuwiex qed jikkopera mad-demokratiku Biden. Il-president elett sa issa mhuwiex jingħata aċċess għall-informazzjoni sensittiva li jkollu l-president, bi Trump jaħlef li se jbiddel ir-riżultat. Huwa qed jagħmel allegazzjonijiet ta’ frodi li sa issa għadhom ma kienux ssostanzjati. Tliet stati, Arizona, Georgia u North Carolina għad iridu jkunu pproġettati. Skont aġenziji tal-aħbarijiet, Biden kiseb 279 vot tal-kulleġġ elettorali għal 217 vot ta’ Trump b’vantaġġ li huwa impossibbli li jinkiseb mill-president u kandidat Repubblikan."
2020-11-12,109 każi ġodda ta’ Covid-19 f’Malta – imfejqa 108 oħra,https://www.tvm.com.mt/mt/news/109-kazi-godda-ta-covid-19-fmalta-imfejqa-108-ohra/,"Fl-aħħar 24 siegħa, instabu 109 każi ġodda ta’ Covid-19 f’Malta, b’108 oħra jfiqu mill-marda. Dan ħabbru l-Ministeru għas-Saħħa fejn intqal li dawn il-każi ġodd ħarġu minn 3,460 swab tests. Il-każijiet tal-lum għadhom qed jiġu investigati iżda minn tal-bieraħ 14 każi ħarġu minn membri tal-istess familja,  3 oħra minn fuq post tax-xogħol fejn kien hemm persuna pożittiva u 5 oħra minn kuntatt dirett ma’ każijiet pożittivi."
2020-11-12,Aktar minn miljun każ ta’ Covid-19 fl-Italja,https://www.tvm.com.mt/mt/news/aktar-minn-miljun-kaz-ta-covid-19-fl-italja/,"Jabżu l-miljun il-każijiet ta’ Covid-19 fl-Italja hekk kif fl-aħħar 24 siegħa ġew irreġistrati 32,961 każ ġdid u 623 vittmi. Minn 11-il xahar mindu l-pandemija ġabet l-Italja għarkupptejha, it-total ta’ infettati, b’dawk imfejqa u l-vittmi huwa ta’ 1,028,424. Ir-reġjun ta’ Lombardia għadu jirreġistra l-akbar żieda ta’ każi ġodda ta’ Covid-19, b’Campania u Piemonte jsegwuh.  "
2020-11-12,L-Italja bl-ewwel każ ta’ kelb pożittiv għall-Covid-19,https://www.tvm.com.mt/mt/news/l-italja-bl-ewwel-kaz-ta-kelb-pozittiv-ghall-covid-19/,"F’Bari ġie rrappurtat l-ewwel każ ta’ kelb pożittiv għall-Covid-19. Il-kelb, li huwa tar-razza poodle, jgħix ma’ familja ta’ tliet min-nies; ġenituri u tifel u t-tlieta li huma wkoll jinsabu infettati bil-Covid-19. L-awtoritajiet ħatru veterinarji li għamlu l-iswab test fuq il-kelb u nstab li anke l-annimal huwa pożittiv għall-virus. L-awtoritajiet Taljani serrħu moħħ in-nies li minn studji li saru, il-klieb ma jxerrdux il-virus."
2020-11-11,Tliet anzjani jmutu waqt li kienu pożittivi bil-Covid-19,https://www.tvm.com.mt/mt/news/tliet-anzjani-jmutu-waqt-li-kienu-pozittivi-bil-covid-19/,"Tliet anzjani mietu waqt li kienu pożittivi bil-Covid-19. Fl-ewwel każ, anzjan ta’ 81 sena, li kien ikkonfermat pożittiv għall-Covid19 fit-3 ta’ Novembru, miet aktar kmieni llum fl-Isptar Mater Dei. Fit-tieni każ anzjan ta’ 87 sena li kien ikkonfermat pożittiv għall-Covid–19 fid-29 ta’ Ottubru, miet aktar kmieni llum fil-Good Samaritan long term facility. Fit-tielet każ anzjan ta’ 77 sena li kien ikkonfermat pożittiv għall-Covid–19 fl-10 ta’ Novembru, miet aktar kmieni llum fl-Isptar Mater Dei. Il-Ministeru għas-Saħħa, jagħti l-kondoljanzi lill-familjari tal-anzjani u jappella biex kulħadd ikun prudenti u jsegwi l-miżuri ta’ prevenzjoni biex b’hekk nipproteġġu lil dawk l-aktar vulnerabbli."
2020-11-11,Twaqqaf Ċentru ta’ Swabbing u Contact Tracing għad-Djar tal-Anzjani,https://www.tvm.com.mt/mt/news/twaqqaf-centru-ta-swabbing-u-contact-tracing-ghad-djar-tal-anzjani/,"L-Awtorità  tal-iStandards għall-Ħarsien Soċjali waqqfet Ċentru ta’ swabbing u contact tracing bħala miżura biex jillimitaw l-imxija tal-Covid fi 39 dar tal-anzjani, jiġifieri tal-Gvern, Knisja u Privati li f’daqqa r-residenti jammontaw għal 4,000. Dan qed isir b’kollaborazzjoni mal-Awtoritajiet tas-Saħħa tant li minn Ġunju s’issa saru 30,000 swab test fuq anzjani u ħaddiema f’dawn id-djar. Il-Kap tal-Operat tal-Awtorità Michael Mizzi qal li fuq perjodu ta’ ġimgħa qed jkunu ttestjati mat-tletin fil-mija tar-residenti u staff bil-għan li jassiguraw li l-virus ikun taħt kontroll. Żied jgħid li matul dan l-aħħar xahar l-Awtorità qed tagħmel it-testijiet fid-djar kollha tat-tfal, u tal-persuni b’diżabilità. Is-Sur Mizzi qal li li l-Awtorità tqassam il-kits tal-iswabs fid-djar tal-anzjani, tat-tfal u tal-persuni b’diżabilità, bil-ħaddiema jieħdu ħsieb jagħmlu s-swabs. B’kollox qed jitqassmu mat-tlett elef swab kit fil-ġimgħa. Dylan Cutajar, Practice Nurse fi ħdan l-Awtorità qal li kuljum qed isir moniteraġġ tal-prattiċi li qed jintużaw mid-djar tal-anzjani, tat-tfal u tal-persuni b’diżabilità fuq kontroll tal-infezzjonijiet. L-Uffiċjali tal-Awtorità qalu lil TVM li s-swab tests jintbagħtu fil-laboratorji tal-Isptar Mater Dei, jiskatta proċess ta’ contact tracing immexxi mill-Awtorità biex jaraw min kellu kuntatt ma’ min irriżulta pożittiv. L-awtoritajiet tas-saħħa jinfurmaw lil min instab pożittiv u min għandu joqgħod fi kwarantina mandatorja. Claire Vella, il-Kap tal-Ispettorat tal-Awtorità tal-iStandards għall-Ħarsien Soċjali qalet li minbarra x-xogħol marbut mal-Covid, l-Awtorità baqgħet għaddejja bl-ispezzjonijiet kontinwi fid-djar kollha, kemm dawk tal-anzjani, persuni b’diżabilità u djar tat-tfal. Minn Jannar sa Settembru 2020 l-Awtorità wettqet 1,012-il spezzjoni f’residenzi tal-anzjani. Dan l-infurzar u l-moniteraġġ qed isir bil-għan li jkun żgurat li l-protokolli u l-istandards ikunu qed jiġu segwiti biex titrażżan l-imxija tal-Covid fid-djar tal-anzjani, tat-tfal u tal-persuni b’diżabilità.  "
2020-11-11,Ara liema huma l-pajjiżi fil-lista oranġjo,https://www.tvm.com.mt/mt/news/ara-liema-huma-l-pajjizi-fil-lista-orangjo-4/,"Il-Gvern ippubblika l-pajjiżi li jinsabu fil-lista oranġjo, li jfisser li dawk li jaslu f’Malta minn dawn il-pajjiżi jridu jippreżentaw ċertifikat ta’ riżultat negattiv ta’ COVID-19. Kull vjaġġatur li jiġi minn xi pajjiż elenkat fil-lista riveduta ta’ pajjiżi indikata hawn taħt għandu jipprovdi PCR COVID-19 test negattiv magħmul mhux aktar minn 72 siegħa qabel il-wasla tiegħu f’Malta. Vjaġġaturi ġejjin f’Malta minn xi wieħed fost dawn il-pajjiżi li jonqsu milli jipproduċu dan it-test, jistgħu jkunu sottomessi għall-ittestjar f’Malta u jistgħu jkunu soġġetti għall-kwarantina. Il-pajjiżi fil-lista riveduta huma: Awstrija,Belġju (l-ajruporti kollha),Bulgarija,Franza (l-ajruporti kollha),Ġermanja (l-ajruporti kollha),Irlanda (l-ajruporti kollha),Italja (l-ajruporti kollha f’Milan u Ruma, u Bologna, Napli, Perugia, Pescara, Pisa, Trieste, Turin, Venezja),Lussemburgu,Olanda (l-ajruporti kollha),Polonja (l-ajruporti kollha),Portugall (Porto),Renju Unit (Belfast, Birmingham, Cardiff, Edinburgh, Leeds, Liverpool, Manchester, Newcastle, Nottingham),Repubblika Ċeka,Spanja (l-ajruporti kollha),Żvizzera (l-ajruporti kollha),Tuniżija u Ungerija. Dan l-avviż dwar il-lista riveduta ta’ pajjiżi ser jidħol fis-seħħ il-Ġimgha, 13 ta Novembru f’nofsillejl."
2020-11-11,"141 każ ġdid ta’ Covid-19, 97 oħra mfejqa",https://www.tvm.com.mt/mt/news/141-kaz-gdid-ta-covid-19-97-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 141 każ ġdid ta’ Covid-19 f’Malta, minn 3,014 swab test li saru. L-awtoritajiet tas-saħħa ħabbru wkoll li 97 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 5,371 persuna. Minn Marzu ’l hawn f’Malta nstabu 7,537 persuna pożittivi għall-Covid-19, li minnhom hemm 2,081 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ,10 huma membri tal-familja ta’ każijiet pożittivi, 6 huma kollegi ta’ persuni pożittivi u 5 każi minn attivitajiet soċjali. "
2020-11-10,Politiku prominenti fil-Palestina jmut bil-Covid-19,https://www.tvm.com.mt/mt/news/politiku-prominenti-fil-palestina-jmut-bil-covid-19/,"Wieħed mill-aktar politiċi prominenti fil-Palestina, Saeb Erekat, miet bil-Covid-19. Huwa kien segretarju ġenerali tal-Organizzazzjoni tal-Liberazzjoni tal-Palestina u kien ukoll konsulent tal-President tal-Awtorità Palestinajna, Mahmoud Abbas. Erekat, li kellu 65 sena, miet fiċ-Ċentru Mediku Hadassah f’Ġerusalem."
2020-11-10,Erba’ rġiel imutu waqt li kellhom il-Covid-19,https://www.tvm.com.mt/mt/news/erba-rgiel-imutu-waqt-li-kellhom-il-covid-19/,"Il-Ministeru għas-Saħħa ħabbar li erba’ persuni mietu waqt li kienu pożittivi bil-Covid-19. Fl-ewwel każ, raġel ta’ 74 sena, li kien ikkonfermat pożittiv għall-Covid-19 fl-4 ta’ Novembru, miet ilbieraħ, fl-Isptar Mater Dei. Fit-tieni każ, raġel ta’ 61 sena li kien ikkonfermat pożittiv għall-Covid-19 fit-23 ta’ Ottubru, miet ilbieraħ fl-Isptar Mater Dei. Fit-tielet każ, raġel ta’ 83 sena li kien ikkonfermat pożittiv għall-Covid-19 fit-30 ta’ Ottubru, miet ilbieraħ fl-Isptar Mater Dei. Fir-raba’ każ, raġel ta’ 99 sena, li kien ikkonfermat pożittiv għall-Covid-19 fil-5 ta’ Novembru, miet matul dan il-lejl, fl-Isptar Mater Dei. Il-Ministeru għas-Saħħa ta l-kondoljanzi lill-familjari u appella biex il-miżuri ta’ prevenzjoni jkunu osservati."
2020-11-10,"153 każ ġdid ta’ Covid-19, 89 oħra mfejqa",https://www.tvm.com.mt/mt/news/153-kaz-gdid-ta-covid-19-89-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 153 każ ġdid ta’ Covid-19 f’Malta, minn 3,296 swab test li saru. L-awtoritajiet tas-saħħa ħabbru wkoll li 89 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 5,274 persuna. Minn Marzu ’l hawn f’Malta nstabu 7,396 persuna pożittivi għall-Covid-19, li minnhom hemm 2,041 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ,15 huma membri tal-familja ta’ każijiet pożittivi, 2 huma kollegi ta’ persuni pożittivi, 6 minn kuntatt dirett ma’ persuni pożittivi, 2 każi minn attivitajiet soċjali u 4 każi impurtati. "
2020-11-10,Il-Kamra għan-Negozji Żgħar u Medji titlob għal bilanċ biex ma nbatux il-konsegwenzi,https://www.tvm.com.mt/mt/news/il-kamra-ghan-negozji-zghar-u-medji-titlob-ghal-bilanc-biex-ma-nbatux-il-konsegwenzi/,"Fi stqarrija, il-Kamra għan-Negozji Żgħar u Medji qalet li fis-sitwazzjoni preżenti, l-awtoritajiet għandhom joħolqu bilanċ biex ma nbatux il-konsegwenzi. Il-Kamra qalet li l-Belt Valletta hija l-qalba tal-kummerċ u ħadet l-akbar daqqa ta’ ħarta bil-pandemija iżda minkejja l-isfidi kollha, in-nies xorta qed jirnexxielhom igawdu l-belt kapitali għaliex s’issa qed timmarka bħala post sigur. Żiedet li l-Gvern ma ħabbarx attivitajiet simili għan-Notte Bianca u dwal u korijiet fil-Belt ma jammontawx għal attività. Il-Kamra faħħret l-inċentiv għal parkeġġ b’xejn għal kull min iżur il-Belt Valletta u qalet li tinsab fiduċjuża li ser tinstab soluzzjoni bis-saħħa tal-vaċċin li nħoloq u qed juri li huwa effettiv biżżejjed biex titwaqqaf il-pandemija. Għaldaqstant, qalet li l-gvern hu fi dmiru li jipprovdi ambjent u postijiet siguri biex jitgawdew mill-pubbliku filwaqt li jgħin lill-operaturi f’dan iż-żmien diffiċli. Irrimarkat ukoll li s-saħħa u l-ekonomija m’għandhomx jimxu kontra xulxin iżda flimkien għandhom jaħdmu b’sens komun fejn l-ispirtu tal-Milied jista’ xorta  jitgawda minn kulħadd."
2020-11-10,Il-Gvern jiċċara li mhux se jsiru attivitajiet tal-massa fil-Belt dal-Milied,https://www.tvm.com.mt/mt/news/il-gvern-jiccara-li-mhux-se-jsiru-attivitajiet-tal-massa-fil-belt-dal-milied/,"Il-Gvern iċċara li mhux se jkunu qed isiru attivitajiet tal-massa fil-Belt Valletta għall-Milied, u li kull esebizzjoni li se ssir se tkun qed tirrispetta d-direttivi tas-saħħa pubbliku. Fi stqarrija b’referenza għal rapporti li saru lbieraħ wara li tħabbar il-programm tal-Milied fil-Belt, il-Ministeru għat-Turiżmu u l-Protezzjoni tal-Konsumatur u l-Ministeru għall-Wirt Nazzjonali, l-Arti u l-Gvern Lokali qalu li tħassru l-avvenimenti maġġuri kollha, inkluż ‘Winter Wonderland’. Qalu li b’konsultazzjoni mal-kommunità kummerċjali tal-belt kapitali, l-Aġenzija Kulturali għall-Belt Valletta se żzejjen biss it-toroq ewlenin, se tinxtegħel is-Siġra tal-Milied, se jintrama l-presepju, kif ukoll se ssir projezzjoni ta’ dwal fuq il-faċċata tal-Palazz tal-President u fi Pjazza San Ġorġ. Il-ħsieb tal-Aġenzija Kulturali għall-Belt Valletta huwa li, permezz ta’ mużika, korijiet żgħar u arti performattiva, dawk li jagħżlu li jidħlu l-Belt biex jixtru r-rigali jew biex jieklu fir-ristoranti jkunu jistgħu jidħlu fl-ispirtu tal-Milied. Il-Ministeri qalu li fuq direzzjoni tal-awtoritajiet tas-saħħa, dawn l-inizjattivi żgħar u fil-miftuħ se jkunu konformi mad-direttivi u l-protokolli li jkunu fis-seħħ, u kull persuna li tidħol il-Belt trid ukoll tirrispetta l-liġijiet eżistenti, fosthom l-użu obbligatorju tal-maskri u d-distanza soċjali. Ara wkoll: Titnieda Christmas in the City – parkeġġ b’xejn għal min jidħol il-Belt fi Black Friday u fi żmien il-Milied "
2020-11-10,L-MHRA tqawwi qalbha bl-aħbar li nħoloq vaċċin effettiv kontra l-Covid-19,https://www.tvm.com.mt/mt/news/l-mhra-tqawwi-qalbha-bl-ahbar-li-nholoq-vaccin-effettiv-kontra-l-covid-19/,L-aħbar li kumpanija farmaċewtika rnexxielha toħloq vaċċin effettiv kontra l-Covid-19 iqawwi qalb l-MHRA. Dan l-assoċjazzjoni qalitu fi stqarrija fejn saħqet li din l-aħbar tajba se tagħti n-nifs lis-settur turistiku li ħa daqqa ta’ ħarta bil-pandemija. L-MHRA temmen li b’dan il-vaċċin fi żmien sentejn jew tlieta d-dinja terġa’ lura għall-attività turistika li kellna fl-2019. Għaldaqstant temmen li pajjiżi bħal Malta li joffru temp tajjeb u bajjiet sbieħ se jkunu minn ta’ quddiem f’dak li għandu x’jaqsam ma’ kompetizzjoni għal destinazzjonijiet turistiċi.
2020-11-10,Sospiżi l-provi kliniċi fuq tilqima tal-Covid-19 fil-Brażil,https://www.tvm.com.mt/mt/news/sospizi-l-provi-klinici-fuq-tilqima-tal-covid-19-fil-brazil/,"Il-provi kliniċi fil-Brażil fuq il-vaċċin tal-Covid-19 Sinovac, maħdum minn kumpanija Ċiniża, ġew sospiżi. L-awtorità regolatorja tas-saħħa fil-Brażil, Anvisa, qalet li l-provi twaqqfu wara li fis-29 t’Ottubru kienet irrapportata reazzjoni severa għall-vaċċin, iżda ma tatx iktar dettalji. It-tilqima Sinovac hija fost dawk li jinsabu fl-aħħar fażi tal-ittestjar. Il-provi b’dan il-vaċċin qed isiru wkoll fit-Turkija u fl-Indonesja, fejn s’issa l-ebda pajjiż ma ħabbar li se jissospendi l-provi. Iċ-Ċina diġà laqqmet eluf ta’ nies b’dan il-vaċċin bħala parti minn programm ta’ emerġenza."
2020-11-10,80 morda serjament bil-Covid-19 f’Mater Dei – il-MAM kontra avvenimenti tal-massa,https://www.tvm.com.mt/mt/news/80-morda-serjament-bil-covid-19-fmater-dei-il-mam-kontra-avvenimenti-tal-massa/,"Il-MAM fi stqarrija qalet li l-Prim Ministru u l-Ministru għat-Turiżmu mhumiex jifhmu s-sitwazzjoni gravi li ninsabu fiha bil-Covid-19. Dan l-assoċjazzjoni medika qalitu fid-dawl tal-aħħar kampanja li saret biex tippromwovi avvenimenti marbuta mal-Milied, li jmorru kontra dak kollu li ilhom jisħqu l-awtoritajiet tas-saħħa. Il-MAM qalet dan fl-isfond tat-80 pazjent, 12 minnhom taħt kura intensiva, li  jinsabu morda serjament bil-Covid-19 fl-isptar Mater Dei u għalhekk qalet li s-saħħa u s-sigurtà għandha tittieħed b’serjetà hekk kif l-infezzjonijiet u l-imwiet qegħdin dejjem jiżdiedu. Skont l-istatistika u kif qed jimxu l-affarijiet, sal-aħħar tax-xahar, il-MAM qalet li għandna nistennew 35 mewta oħra relatati mal-Covid-19 filwaqt li n-numru tal-infezzjonijiet se jkomplu jiżdiedu. Dan, qalet se jwassall għall-kollass sas-settur tas-saħħa. Il-MAM qalet li l-Covid-19 mhux se joqtol l-Milied iżda se jaħsad il-ħajja ta’ aktar Maltin vulnerabbli. "
2020-11-09,Joe Biden iddikjara l-pandemija tal-Coronavirus bħala waħda mill-prijoritajiet tiegħu,https://www.tvm.com.mt/mt/news/joe-biden-iddikjara-l-pandemija-tal-coronavirus-bhala-wahda-mill-prijoritajiet-tieghu/,"Il-President elett Amerikan Joe Biden iddikjara l-pandemija tal-Coronavirus bħala waħda mill-prijoritajiet tiegħu. Intant, baqgħu deħlin il-messaġġi mill-mexxejja dinjin biex jifirħu lil Biden għal din ir-rebħa elettorali. Il-President elett Amerikan Joe Biden iddikjara l-pandemija tal-coronavirus bħala waħda mill-prioritajiet tiegħu. Waqt li ħabbar l-ewwel passi tat-tim ta’ transizzjoni Biden qal li l-ewwel deċiżjonijiet se jkunu biex jiżdiedu t-testijiet tal-COVID fost il-poplu Amerikan u biex l-ilbies tal-maskra ikun mandatorju. Biden ħatar task force ta’ 12-il persuna li jikkonsistu fi xjenzjati u esperti biex imexxu d-deċiżjonijiet dwar l-imxija tal-COVID. Hu mistenni wkoll li Joe Biden se joħroġ ordnijiet eżekuttivi biex ibiddel miżuri li kien ħabbar Donald Trump. Dawn m’għandhomx bżonn l-approvazzjoni tal-Kungress Amerikan. Fi sfond ieħor, Donald Trump għadu ma kkonċedix it-telfa u t-tim legali tiegħu qed iħejju biex iressqu numru ta’ kawżi dwar l-għadd tal-voti f’diversi stati. Intant il-Kanċillier Ġermaniż Angela Merkel ferħet lill-President elett Joe Biden u appellat bejn l-Unjoni Ewropea u l-Istati Uniti jaħdmu flimkien waqt li għarfet li l-Unjoni Ewropea trid taħdem iktar biex tieħu ħsieb is-sigurtà tagħha. Merkel qalet li fost il-ħdima flimkien, l-Unjoni Ewropea u l-Istati Uniti jridu jaħdmu biex jindirizzaw il-Coronavirus u t-terroriżmu. Intant, partitarji ta’ Donald Trump, uħud minnhom armati bil-pistoli, inġabru barra ċentru tal-votazzjoni f’Arizona wara għidut li l-voti tal-kandidat Repubblika Trump ma ngħaddux apposta. B’għajjat ta’ Waqfu s-Serq u Għodd il-vot tiegħi, ħafna mid-diostranti urew ir-rabja kbira tagħhom hekk kif jekk f’Arizona jirbaħ Joe Biden id-Demokratiċi jiksbu 11-il vot elettorali. Uffiċjali tal-elezzjoni insistew li mhuwiex minnu li l-voti ma ngħaddux. Sadanitant, sar magħruf ukoll li Pete Buttigieg li kien ukoll kontestant Demokratiku biex jingħażel il-kandidat Presidenzjali, ingħaqad mat-tim transitorju ta’ Joe Biden. Buttigieg li għandu missieru Malti, u serva bħala sindku ta’ South Bend jifforma parti minn dan it-tim transitorju li għandu 15-il membru."
2020-11-09,Tliet anzjani mietu waqt li kienu pożittivi bil-Covid-19,https://www.tvm.com.mt/mt/news/tlett-anzjani-mietu-waqt-li-kienu-pozittivi-bil-covid-19/,"Tliet anzjani mietu waqt li kienu pożittivi bil-Covid-19. Fl-ewwel każ, anzjan ta’ 79 sena, li kien ikkonfermat pożittiv għall-Covid-19 fl-1 ta’ Novembru, miet ilbieraħ fl-Isptar Mater Dei. Fit-tieni każ, anzjan ta’ 87 sena, li kien ikkonfermat pożittiv għall-Covid-19 fit-3 ta’ Novembru, miet aktar kmieni llum fl-Isptar Mater Dei. Fit-tielet każ, anzjan ta’ 75 sena, li kien ikkonfermat pożittiv għall-Covid-19 fis-6 ta’ Novembru, miet kmieni llum fl-Isptar Mater Dei. Il-Ministeru għas-Saħħa jagħti l-kondoljanzi lill-familjari tal-anzjani u jappella biex il-miżuri ta’ prevenzjoni jkunu osservati, biex b’hekk nibqgħu nipproteġu lil dawk l-aktar vulnerabbli. "
2020-11-09,Kumpanija b’vaċċin għall-COVID-19 li jidher li hu effettiv aktar minn 90%,https://www.tvm.com.mt/mt/news/vaccin-li-jista-jipprotegi-lil-90-tan-nies-mill-covid-19/,"Il-Kumpanija Pfizer qalet li l-esperimenti tat-titqiba kontra l-coronavirus taw riżultati tajbin tant li qed jingħad li hija effettiva aktar minn 90%. Ir-riżultat ħareġ minn studju inizjali li sar mill-kumpanija filwaqt li ntqal li ma ħarġux problemi maġġuri ta’ side effects serji għas-saħħa tal-bniedem. Jekk it-titqiba tkun awtorizzata fil-bidu l-produzzjoni ser tkun waħda limitata minħabba li għadd fadal ħafna mistoqsijiet li għalihom ix-xjenza għadd trid issib risposta. Fost il-mistoqsijiet hemm kemm-il vaċċin ser jipproteġi lin-nies fit-tul u anke x’ser ikunu l-konsegwenzi fuq is-saħħa ta’ dawk li ser jiħduha wara numru ta’ xhur jew snin. Il-Kumpanija Pfizer ingħaqdet mal-Kumpanija Ġermaniża Biotech biex joħolqu l-vaccin. Dawn issa qed ifittxu l-approvazzjoni tal-Awtoritajiet Amerikani. Dan jingħata meta l-istudji juri li madwar 22,000 elf persuna jingħataw il-vaccin u din taħdem mingħajr problemi filwaqt li tfejjaq l-infezzjoni. Sal-aħħar ta’ Novembru l-kumpanija ser ikollha r-riżultati ta’ studju li fih ħadu sehem madwar 43,500 persuna li ngħataw il-vaċċin. Jekk l-approvazzjoni tingħata l-kumpanija mistennija li tipproduċi 1.3 biljun vaċċin matul is-sena dieħla. “It’s true that this type of medication has no approval yet which is why we are carrying out this compatibility study with more than 40,000 test persons to find out if there is any intolerance, even a rare one. What we an prove with this study is that the vaccine is compatible and that side effects are mild and moderate and that there are no severe side effects.” Bħalissa l-kumpaniji tal-farmaċewtika jinsabu fi ġlieda kontra l-ħin u anke b’kompetizzjoni kbira bejniethom biex jiżviluppaw vaċċin effettiv u li jkun ta’ minn joqgħod fuqu. Jingħad li fid-dinja qed ikunu żviluppati madwar 12-il vaċċin differenti."
2020-11-09,"102 każijiet ġodda ta’ Covid-19, 82 oħra mfejqa",https://www.tvm.com.mt/mt/news/102-kazijiet-godda-ta-covid-19-82-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 102 każ ġdid ta’ Covid-19 f’Malta, minn 2,851 swab test li saru. L-awtoritajiet tas-saħħa ħabbru wkoll li 82 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 5,185 persuna. Minn Marzu ’l hawn f’Malta nstabu 7,243 persuna pożittivi għall-Covid-19, li minnhom hemm 1,980 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ,9 huma membri tal-familja ta’ każijiet pożittivi, 12 huma kollegi ta’ persuni pożittivi, 4 kuntatt ma’ persuni pożittivi, każ minn attivitajiet soċjali. "
2020-11-09,Il-Kumpanija Centrecom se żżid il-ħaddiema tagħha b’madwar 300 ruħ,https://www.tvm.com.mt/mt/news/500000-telefonata-minn-marzu-l-hawn-fuq-il-111-il-linja-tas-servizzi-dwar-il-covid-19/,"Kumpanija stabbilita fis-servizzi tal-call centres se żżid il-ħaddiema tagħha b’madwar 300 ruħ biex sa sentejn oħra se tkun qed timpjega 1,000 persuna. Il-Ministru Silvio Schembri qal li Malta hija wieħed mill-ftit pajjiżi fl-Unjoni Ewropea li qed joħolqu l-impjiegi fi żmien il-pandemija u wera ruħu ottimist li l-ekonomija Maltija se tkun l-aktar li se tikber u toħloq impjiegi fl-2022, kif imbassar f’rapport riċenti mill-Kummissjoni Ewropea. Il-kumpanija Centrecom se żżid il-ħaddiema tagħha minn 680 għal 1,000 ruħ fis-sentejn li ġejjin. Centrecom għandha 35 klijent u se tkompli tespandi l-operat tagħha bis-servizzi ta’ call centre li toffri lil diversi entitajiet barranin u Maltin, fosthom lil-linji telefoniċi 111 u 153. Il-Kap Eżekuttiv Robert Spiteri qal li bħalissa l-kumpanija qed tlesti binja ġdida sabiex tkun tista’ topera aħjar fiż-żmien li ġej biż-żieda fil-ħaddiema. “Qed naraw li fi tmien xhur se jkollna binja li se tkun l-istess bħal hawn, u once li dik il-binja tkun lesta, il-back office, jiġi ttrasferit kollu hemm”. Is-Sur Spiteri qal li 65% tal-ħaddiema huma nisa, bil-kumpannija toffri ħinijiet flessibbli ta’ xogħol biex ikunu jistgħu jlaħħqu mad-doveri tal-familji tagħhom. Barra minn hekk Centrecom impjegat 190 ħaddiem li fl-aħħar xhur tilfu xogħolhom mis-settur turistiku minħabba l-Covid. Fi żjara li għamel fl-uffiċini ta’ din il-kumpanija, il-Ministru għall-Ekonomija, Investiment u Negozji Żgħar Silvio Schembri qal li minflok naqqset l-operat, Centrecom qed tespandih għax qed tiddiversifika s-servizzi tagħha b’mod diġitali, fosthom billi se tkun qed ttella’ anki dokumenti online għas-servizz 153. Qal li minbarra li tirċievi t-telefonati tal-111 u l-153, Centrecom toffri wkoll servizz ta’ call centre lil bosta linji tal-ajru, inkluż l-AirMalta. “Kellek tkabbir b’mod rekord f’din il-kumpanija ghax anki permezz ta’ din il-kumpaniija bi sħab mal-Airmalta qed noħolqu opportunitajiet tal-kumpannija li ħarġu minn din il-pandemija, bħal sapport services.” Minn Marzu lil hawn, Centrecom irċeviet mal-53,000 telefonata b’rabta mal-miżrui għan-negozji fosthom is-suppliment tal-pagi; bejn Lulju u Ottubru kellha 50,000 telefonata b’rabta mal-vouchers; filwaqt li mill-bidu tal-pandemija għenet mal-500,000 li ċemplu fuq in-numru 111 fejn intalbet l-għajnuna minn persuni li riedu tagħrif dwar il-Covid."
2020-11-08,Żewġ irġiel ta’ 79 u 71 sena jmutu waqt li kellhom il-Covid-19,https://www.tvm.com.mt/mt/news/zewg-irgiel-ta-79-u-71-sena-jmutu-waqt-li-kellhom-il-covid-19/,"Il-Ministeru għas-Saħħa ħabbar li żewġ anzjani mietu waqt li kienu pożittivi bil-Covid-19. Fl-ewwel każ, raġel ta’ 79 kien ikkonfermat pożittiv għall-Covid-19 fis-6 ta’ Novembru. Huwa miet kmieni llum fl-Isptar Mater Dei. Fit-tieni każ, raġel ta’ 71 sena kien ikkonfermat pożittiv għall-Covid-19 fil-31 ta’ Ottubru u miet aktar kmieni llum, ukoll fl-Isptar Mater Dei. Din hija t-tielet mewt imħabbra llum ta’ persuni li kellhom il-Covid-19, hekk kif iktar kmieni tħabbret ukoll il-mewt ta’ mara ta’ 91 sena. Ara wkoll: Mara ta’ 91 sena tmut waqt li kellha l-Covid-19 "
2020-11-08,102 każi ġodda ta’ Covid-19 f’Malta – 103 oħra mfejqa,https://www.tvm.com.mt/mt/news/102-kazi-godda-ta-covid-19-fmalta-103-ohra-mfejqa/,"Fl-aħħar 24 siegħa feġġew 102 każi ġodda ta’ Covid-19 f’Malta mentri 103 oħra ġew imfejqa mill-virus. Dan ikkonfermah il-Ministeru għas-Saħħa fejn qal li l-każijiet tal-lum għadhom qed jiġu investigati. Mill-każijiet tal-bieraħ, 32 każijiet ġejjin minn membri tal-familja mentri 5 każijiet oħra kienu f’kuntatt ma’ persuna pożittiva fuq il-post tax-xogħol. 2 oħra spiċċaw ħarġu pożittivi minn kuntatt dirett ma’ każijiet pożittivi u 2 oħra ħarġu pożittivi minn ġemgħat fejn kien hemm każijiet pożittivi. "
2020-11-08,Mara ta’ 91 sena tmut waqt li kellha l-Covid-19,https://www.tvm.com.mt/mt/news/mara-ta-91-sena-tmut-waqt-li-kellha-l-covid-19/,Il-Ministeru għas-Saħħa ħabbar li anzjana ta’ 91 sena mietet waqt li kienet pożittiva bil-Covid-19. Fi stqarrija ntqal li l-anzjana kienet ikkonfermata pożittiva għall-Covid-19 fil-31 ta’ Ottubru. Hija mietet aktar kmieni llum fil-Good Samaritan Hospital. Il-Ministeru għas-Saħħa ta l-kondoljanzi lill-familjari tal-anzjana u appella biex il-miżuri ta’ prevenzjoni jkunu osservati minn kulħadd.
2020-11-07,“Imradt bil-Covid u kienet il-maskra li salvat lin-nies ta’ madwari”,https://www.tvm.com.mt/mt/news/imradt-bil-covid-u-kienet-il-maskra-li-salvat-lin-nies-ta-madwari/,"Wara tlett ġimgħat rikoverata d-dar minħabba l-Covid-19, il-Viċi Sindku taż-Żejtun Joan Agius qalet lil TVM li issa tifhem l-importanza tal-ilbies tal-maskra u ż-żamma tad-distanza soċjali, għaliex b’dawn il-miżuri ħadd minn nies li kienet f’kuntatt magħhom ma ġie nfettat bil-virus. Is-sinjura Agius qalet li bħala mara attiva ħafna fil-qasam soċjali, ma kienx faċli għaliha li tissakkar f’darha, imma appellat biex wieħed joqgħod attent u jobdi l-miżuri maħruġa mill-awtoritajiet tas-saħħa. Ftit tal-ġimgħat ilu Joan Agius bdiet tħossha ħażin, fosthom b’uġigħ fl-istonku u deni għoli. Dawn huma wħud mis-sintomi li jindikaw li setgħet kienet pożittiva għall-Covid. “Kont qiegħda x-xogħol u qabditni tqaħqiħa, l-għada mbagħad qomt bid-deni, ċempilt ix-xogħol u iżolajt ruħi, kelli 38.5, u għamilt swab test, u ħriġt negative, u d-deni baqa’ tiela’ u huma stess reġgħu għamluh wara 3 ijiem u ħriġt positive”. Joan qaltilna li s-sintomi bdew jaggravaw, u anki sofriet qtugħ ta’ nifs. Sostniet li t-tobba qalulha li jekk tibqa’ tiggrava jkollha tmur l-isptar. “Qaluli li jekk tibqa’ hekk, lesti basket u tiġi għalik ambulanza, wasal il-lejl, irqadt, u ċempilt it-tabib u staqsejni kif tħossok, u kont qed inħossni ħafna aħjar”. Joan qaltilna li fid-dar fejn tgħix ma’ żewġha, hi iżolat ruħha u ħadu l-miżuri kollha possibbli, fosthom tindif ta’ spiss u iktar attenzjoni għall-iġjene. Qalet li l-iktar importanti kien l-użu tal-maskra, għaliex ħadd minn dawk li kienu jkunu madwarha ma ġie nfettat bil-Covid. “Jien kont safe li ma għaddejtiex lil ħaddieħor minħabba l-maskra, ilbies ta’ maskra sew, ħasil ta’ jdejn, u distanzi, għax kull min kien miegħi għax konna kollha bil-maskri, importanti ħafna”. Wara tlett ġimgħat iżolata, Joan li hija attiva ħafna fil-lokalità taż-Żejtun minħabba li hija l-Viċi Sindku, kellha kliem ta’ tifħir għall-impenn tat-tobba u l-infermiera, filwaqt li tagħti kuraġġ lil min bħalissa jinsab rikoverat minħabba l-Covid biex iżomm sod u ma jaqtax qalbu li jista’ jfiq mill-virus."
2020-11-07,"146 każ ġdid ta’ Covid-19, 168 oħra mfejqa",https://www.tvm.com.mt/mt/news/146-kaz-gdid-ta-covid-19-168-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 146 każ ġdid ta’ Covid-19 f’Malta, minn 2,941 swab test li saru. L-awtoritajiet tas-saħħa ħabbru wkoll li 168 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 5,000 persuna. Minn Marzu ’l hawn f’Malta nstabu 7,039 persuna pożittivi għall-Covid-19, li minnhom hemm 1,965 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ,19 huma membri tal-familja ta’ każijiet pożittivi, 17 huma kollegi ta’ persuni pożittivi, 11 huma ta’ persuni b’kuntatt ma’ persuni pożittivi, 7 oħra minn attivitajiet soċjali. "
2020-11-07,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-10/,"Anzjan ta’ 92 sena miet waqt li kien pożittiv bil-Covid-19. Fi stqarrija, il-Ministeru għas-Saħħa qal li -anzjan kien ikkonfermat pożittiv għall-Covid-19 fil-5 ta’ Novembru. Huwa miet aktar kmieni llum fl-Isptar Mater Dei. Il-Ministeru għas-Saħħa jagħti l-kondoljanzi lill-familjari tal-anzjan, u jappella biex il-miżuri ta’ prevenzjoni jkunu osservati, hekk kif dan huwa l-mod kif nistgħu nipproteġu lil dawk l-aktar vulnerabbli."
2020-11-06,"L-Italja, il-Polonja u Spanja jirrapportaw rekord ta’ mwiet bil-Covid-19",https://www.tvm.com.mt/mt/news/l-italja-il-polonja-u-spanja-jirrapportaw-rekord-ta-mwiet-bil-covid-19/,"Il-parti l-kbira tal-Italja tinsab f’lockdown, inkluż ir-reġjun tal-Lombardia, wara li l-imwiet bil-Covid-19 f’temp ta’ 24 siegħa telgħu għal 446 – rekord fl-aħħar sitt xhur. L-Italja hija maqsuma fi tliet żoni: dawk l-aktar f’riskju huma ħomor u l-bqija oranġjo u isfar. Iż-żoni l-ħomor huma l-Lombardia, l-Piemonte, Aosta Valley u Calabria. Fil-pajjiż kollu ġie mpost ħin meta kulħadd irid ikun id-dar. Il-Polonja wkoll irrapportat rekord ta’ mwiet bil-Covid-19 – 445. Il-Ministeru għas-Saħħa Pollakk qal li s-sistema tas-saħħa qed tiffaċċja diffikultajiet minħabba nuqqas ta’ sodod, tagħmir u riżorsi umani fl-isptarijiet. Anki Spanja rreġistrat l-ogħla ammont ta’ mwiet bil-Covid waqt it-tieni mewġa li ħakmet il-pajjiż – 368. F’24 siegħa l-ammont ta’ infezzjonijiet ġodda żdiedu b’21,900. Intant, il-Belġju qal li jista’ jkun li għadda l-agħar tat-tieni mewġa ta’ coronavirus. Kelliem għat-taskforce dwar il-Covid-19 qal li qed jonqsu l-għadd ta’ infezzjonijiet ġodda u dħul ta’ pazjenti fl-isptarijiet għall-kura. Żied jgħid li filwaqt li l-persuni fit-taqsima tal-kura intensiva komplew jiżdiedu, ir-rata taż-żieda hi aktar bil-mod. L-agħar ġurnata fil-pajjiż kienet fis-27 ta’ Ottubru meta l-ammont ta’ infezzjonijiet ġodda kien ta’ 22,171. Il-Gvern Ingliż nieda skema biex fil-belt ta’ Liverpool jittestja lil kulħadd f’tentattiv biex titrażżan l-imxija tal-Covid-19. Ir-Renju Unit għandu l-ogħla rata ta’ mwiet bil-Covid-19 fl-Ewropa u t-tieni lockdown nazzjonali daħal fis-seħħ mill-Ħamis. Ara wkoll: ARA: Lockdown fid-Danimarka kawża tal-minks – qed jinqatlu kollha "
2020-11-06,Imut raġel ta’ 59 sena waqt li kien pożittiv bil-Covid-19,https://www.tvm.com.mt/mt/news/imut-ragel-ta-59-sena-waqt-li-kien-pozittiv-bil-covid-19/,Il-Ministeru għas-Saħħa qal fi stqarrija li raġel ta’ 59 sena miet waqt li kien pożittiv bil-Covid-19. Ir-raġel kien ikkonfermat pożittiv għall-Covid-19 fis-27 ta’ Ottubru. Huwa miet tard ilbieraħ filgħaxija fl-Isptar Mater Dei. .
2020-11-06,"129 każ ġdid ta’ Covid-19 f’Malta, 67 oħra mfejqa",https://www.tvm.com.mt/mt/news/129-kaz-gdid-ta-covid-19-fmalta-67-ohra-mfejqa/,"Is-Supretendent għas-Saħħa Pubblika Charmaine Gauci ħabbret li fl-aħħar 24 siegħa rriżultaw 129 każ ġdid ta’ Covid-19 f’Malta, minn 3,523 swab test li saru. L-awtoritajiet tas-saħħa ħabbru wkoll li 67 oħra ġew iddikjarati mfejqa, filwaqt li għad hemm 1,988 każ attiv. B’kollox l-imwiet telgħu għal 73, 12 minnhom tul l-aħħar ġimgħa. Prof Gauci ddeskriviet l-ammont ta’ mwiet bħala wieħed għoli għall-popolazzjoni tagħna, bl-aktar età komuni fost l-imwiet hija ‘l fuq minn 70 sena bil-predominanza ta’ imwiet fost l-irġiel. Pazjenti li qed jingħataw kura fl-isptarijiet hemm 176, 14 fl-ITU ta’ Mater Dei, 11 fl-IDU ta’ Mater Dei, u f’wards tal-Covid ta’ Mater Dei hemm 32. Fl-isptar Boffa 28, Fl-isptar St Thomas 18, f’Karin Grech 2, fil-Good Samaritan 59, f’Mount Carmel 7, u fl-Isptar t’Għawdex 5. Prof Gauci qalet li din il-ġimgħa kien hemm medja ta’ 128 persuna ġodda infettati, fosthom każijiet fi djar tal-anzjani. Qalet li l-maġġoranza tal-każijiet li nfirxu huma fost persuni fl-istess dar, għalkemm qed jidher ukoll il-fenomenu fejn persuni fl-istess dar ma jittieħdux. Prof Charmaine Gauci talbet lil min jimpjega jsegwi l-pariri tal-awtoritajiet tas-saħħa, fosthom li jiġi implimentat it-telework biex titnaqqas l-imxija tal-Covid-19. Qalet li reġgħet bdiet ix-xejra fejn l-anzjani qed jiġu affettwati u appellat lill-anzjani biex jieħdu ħsieb u jagħżlu fejn imorru u jaraw jistgħux jitolbu l-għajnuna biex jagħmlulhom il-qadi. Talbet biex kemm jista’ jkun jevitaw il-folol tan-nies. Qalet li kull wieħed u waħda minna nistgħu nipprevjenu l-mard billi nżommu mal-miżuri, fosthom li nżommu d-distanza soċjali ta’ 2 metri, l-iġenje u l-ilbies tal-maskri il-ħin kollu mill-bieb ‘il barra. Il-Prof Gauci tkellmet dwar iż-żamma tal-iġenje mhux biss minħabba l-Covid-19 iżda wkoll minħabba mard ieħor bħall-influwenza. Prof Gauci fakkret biex min iħoss xi sintomi għandu jibqa’ d-dar u jċempel 111 biex jagħmel swab test. Dil-ġimgħa saru 161 test fl-ajruport, u minnhom 8 ħarġu pożittivi. B’kollox inqabdu 57 każ fl-ajruport. Fl-isptar Boffa diġa hemm rapid testing bi drive thru, u dan ir-rapid testing issa se jsir ukoll fl-ajruport. Qalet li r-rapid testing fl-ajruport se jkun ta’ vantaġġ kbir għaliex se jinqabdu dawk li ġejjin minn barra bil-virus. Appellat mill-ġdid għall-koperazzjoni tal-pubbliku biex isegwi l-miżuri u jiżola ruħu jekk instab pożittiv għall-virus jew kien f’kuntatt ma xi ħadd pożittiv u jiftakar ma min iltaqa’ għall-fini tal-contact tracing. Qalet li s’issa 17% tal-popolazzjoni niżżlet il-Covid tracing app, u 243 persuna li ħarġu pożittivi użawha biex javżaw lil min kienu f’kuntatt miegħu. Is-Supretendent tas-saħħa Pubblika qalet li Malta hija klassifikata fl-20 post fil-lista ta’ kemm il-pajjiżi Ewropej huma affetwati bil-COVID-19. L-agħar milqut hu l-Belġju. Ara hawn il-konferenza sħiħa tas-Supretendent tas-Saħħa:"
2020-11-06,ARA: Lockdown fid-Danimarka kawża tal-minks – qed jinqatlu kollha,https://www.tvm.com.mt/mt/news/lockdown-fid-danimarka-kawza-ta-coronavirus-fil-minks-qed-jinqatlu-kollha/,"Partijiet mid-Danimarka qed jitpoġġew taħt lockdown wara li nstabet mutazzjoni tal-coronavirus fil-minks, bil-virus mibdul li qed jinfetta lill-bniedem. Il-Gvern Daniż wissa li l-effettività tal-vaċċin tista’ tkun affettwata minn din il-mutazzjoni. Minn Ġunju ‘l hawn instabu 214-il persuna infettati minn coronavirus li kien fuq il-minks, iżda il-mutazzjoni tal-coronavirus li wasslet għal-lockdown s’issa nsabet fuq 12-il persuna li kienu jaħdmu f’ħames irziezet. Barijiet u restoranti ġew sfurzati jagħlqu, waqt li t-trasport pubbliku u l-attivitajiet sportivi fuq ġewwa twaqqfu wkoll f’seba’ muniċipalitajiet f’North Jutland. Il-lockdown beda mil-lum u se jibqa’ għaddej sat-3 ta’ Diċembru. Il-lockdown isegwi miżura oħra, li permezz tagħha qed tinqatel il-popolazzjoni kollha tal-mink, li tgħodd 17-il miljun. Il-mink jitkabbar biex jinqatel għal pil tiegħu li minnu jsiru l-ħwejjeġ, u d-Danimarka hija wieħed mill-ikbar esportaturi ta’ dan il-prodott. ATTENZJONI: Filmat Grafiku"
2020-11-06,Imutu żewġ anzjani waqt li kienu pożittivi bil-Covid-19,https://www.tvm.com.mt/mt/news/imutu-zewg-anzjani-waqt-li-kienu-pozittivi-bil-covid-19/,"Il-Ministeru għas-Saħħa di stqarrija qal li żewġ anzjani mietu waqt li kienu pożittivi bil-Covid-19. Fl-ewwel każ, anzjan ta’ 75 sena li kien ikkonfermat pożittiv għall-Covid-19 fl-14 ta’ Ottubru u ddaħħal l-isptar Mater Dei fil-15 ta’ Ottubru, miet ilbieraħ fit-Taqsima tal-Kura Intensiva fl-Isptar Mater Dei. Fit-tieni każ, anzjana ta’ 90 sena li ddaħħlet l-isptar Mater Dei fil-31 ta’ Ottubru u ttestjat pożittiva dak in-nhar stess, ukoll mietet ilbieraħ fl-Isptar Mater Dei.  "
2020-11-05,900 persuna japplikaw biex jieħdu sehem fl-iskema tal-contact tracing,https://www.tvm.com.mt/mt/news/900-persuna-japplikaw-biex-jiehdu-sehem-fl-iskema-tal-contact-tracing/,"Iktar minn disa’ mitt persuna applikaw biex jieħdu sehem fl-iskema tal-Contact Tracing li qed titħaddem mill-Awtorità Maltija għat-Turiżmu bl-għajnuna tal-Malta Enterprise. L-iskema għandha l-għan li tassisti lill-awtoritajiet tas-saħħa jipprovdu informazzjoni b’iktar ħeffa tal-kuntatt li jkollhom persuni li joħorġu pożittivi għall-coronavirus. Fl-istess ħin, din l-inizjattiva tipprovdi opportunità lill-ħaddiema fis-settur turistiku biex itejbu d-dħul tagħhom li f’dawn iż-żmenijiet kien affettwat mill-konsegwenzi li ġabet magħha l-pandemija. Mis-settur turistiku waħdu, applikaw iktar minn 630 ħaddiem."
2020-11-05,Raġel ta’ 54 sena jmut waqt li kien pożittiv bil-Covid-19,https://www.tvm.com.mt/mt/news/ragel-ta-54-sena-jmut-waqt-li-kien-pozittiv-bil-covid-19/,"Raġel ta’ 54 sena miet waqt li kien pożittiv bil-Covid-19. Fi stqarrija, il-Ministeru għas-Saħħa qal li r-raġel iddaħħal l-Isptar Mater Dei fil-25 ta’ Ottubru u ġie kkonfermat pożittiv għall-Covid-19 dakinhar stess. Ir-raġel miet aktar kmieni llum fit-Taqsima tal-Kura Intensiva fl-Isptar Mater Dei. Il-Ministeru qal li r-raġel kien ibati minn mard kroniku ieħor. Il-Ministeru għas-Saħħa jagħti l-kondoljanzi lill-familjari u jfakkar il-miżuri ta’ prevenzjoni, fosthom l-ilbies tal-maskra kullimkien, id-distanza soċjali u l-ħasil tal-idejn."
2020-11-05,"174 każ ġdid ta’ Covid-19, 93 oħra mfejqa",https://www.tvm.com.mt/mt/news/174-kaz-gdid-ta-covid-19-93-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 174 każ ġdid ta’ Covid-19 f’Malta, minn 2,842 swab test li saru. L-awtoritajiet tas-saħħa ħabbru wkoll li 93 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 4,765 persuna. Minn Marzu ’l hawn f’Malta nstabu 6,764 persuna pożittivi għall-Covid-19, li minnhom hemm 1,929 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ,13 huma membri tal-familja ta’ każijiet pożittivi, 11 huma kollegi ta’ persuni pożittivi, 3 każijiet impurtati, 2 oħra minn attivitajiet soċjali. "
2020-11-05,Il-PM ixejjen spekulazzjonijiet li se jħabbar lockdown,https://www.tvm.com.mt/mt/news/il-pm-ixejjen-spekulazzjonijiet-li-se-jhabbar-lockdown/,"Il-Prim Ministru Robert Abela dalgħodu xejjen spekulazzjonijiet li qed isiru li se jħabbar xi forma ta’ lockdown totali. Dr Abela qal li qed ikun hawn min qed ixerred diċeriji dwar lockdown għall-istabbilimenti. Il-Prim Ministru qal li d-deċiżjoni ta’ għeluq temporanju tal-każini u barijiet ittieħdet għall-ġid tas-saħħa tal-poplu, iżda qal li dan il-Gvern irid jagħti tama u kuraġġ u mhux jaqta’ qalb il-poplu u għalhekk saħaq li lockdown totali mhix fil-pjan tal-Gvern.   "
2020-11-05,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-9/,"Anzjan ta’ 75 sena miet waqt li kien pożittiv bil-Covid-19. Fi stqarrija, il-Ministeru għas-Saħħa qal li l-anzjan iddaħħal l-isptar Mater Dei fit-3 ta’ Novembru u ġie kkonfermat pożittiv għall-Covid-19 l-għada, 4 ta’ Novembru. Huwa miet ilbieraħ mal-lejl. Il-Ministeru qal li l-anzjan kien ibati minn mard kroniku ieħor. Il-Ministeru għas-Saħħa jagħti l-kondoljanzi lill-familjari tal-anzjan u jappella biex kulħadd isegwi l-miżuri ta’ prevenzjoni, fosthom l-ilbies tal-maskra kullimkien, id-distanza soċjali u l-ħasil tal-idejn."
2020-11-04,AĠĠORNATA: F’ġurnata jmutu erba’ irġiel waqt li kellhom il-Covid-19,https://www.tvm.com.mt/mt/news/zewg-irgiel-ta-86-u-87-sena-jmutu-waqt-li-kellhom-il-covid-19/,"Illejla tħabbar li żewġ persuni oħra mietu waqt li kienu pożittivi għall-COVID, biex b’hekk f’ġurnata mietu erba persuni. Żewġ anzjani rġiel mietu fl-Isptar Mater Dei waqt li kienu pożittivi bil-COVID-19. L-anzjani – wieħed ta’ 86 sena u l-ieħor ta’ 87 sena – iddaħħlu l-isptar fl-ewwel ta’ dan ix-xahar. Wieħed minnhom ġie kkonfermat bil-virus dakinhar stess li ġie rikoverat l-isptar. L-ieħor l-għada. Fl-isptar Mater Dei miet ukoll raġel ta 63 sena li ddaħħal l-isptar fit-12 ta’ Ottubru. Il-Ministeru tas-Saħħa qal li t-tliet irġeil kienu jbatu minn mard kroniku ieħor. Ir-raba’ persuna kien anzjan ta’ 83 sena li rriżulta pożittiv fl-1 ta’ Novembru. Huwa miet aktar kmieni llum fl-isptar Monte Carmeli fejn l-anzan kien residenti u baqa’ jingħata kura."
2020-11-04,84 każ ġdid ta’ Covid-19 f’Malta – imfejqa 167 oħra,https://www.tvm.com.mt/mt/news/84-kaz-gdid-ta-covid-19-fmalta-imfejqa-167-ohra/,"Fl-aħħar 24 siegħa minn 3,044 swab tests instabu 84 każ ġdid ta’ Covid-19 f’Malta b’167 oħra jfiqu mill-virus. Din l-informazzjoni tħabbret mill-Ministeru għas-Saħħa fejn intqal ukoll li l-każijiet misjuba llum għadhom qed jiġu investigati. Minn tal-bieraħ 16-il każ huma membri tal-istess familja li ħarġu pożittivi minn każijiet diġà magħrufa mal-awtoritajiet. 4 każijiet oħra kien f’kuntatt ma’ persuni pożittivi fuq il-post tax-xogħol, 7 każijiet ħarġu minn każijiet oħra li kienu pożittivi, 2 każijiet ġew impurtati minn barra u każ feġġ minn ġemgħa ta’ nies li fosthom kien hemm persuna li ttestjat pożittiva. "
2020-11-04,294 immultati fuq nuqqas ta’ lbies ta’ maskri u 42 oħra jinqabdu f’ġemgħat t’aktar minn 6 persuni,https://www.tvm.com.mt/mt/news/294-immultati-fuq-nuqqas-ta-lbies-ta-maskri-u-42-ohra-jinqabdu-fgemghat-taktar-minn-6-persuni/,"Fi stqarrija, il-Pulizija qalet li l-ġimgħa li għaddiet, inħarġu 294 multi lil persuni li nstabu ma josservawx ir-regola mandatorja tal-ilbies tal-maskri f’postijiet pubbliċi kemm ġewwa kif ukoll barra. Barra minn hekk 42 persuna ġew ukoll immultati wara li nstabu f’ġemgħat t’aktar minn 6 persuni. Mill-ġdid il-Korp qed jappella lill-pubbliku bies jilbes il-maskri kif suppost, jarmi l-maskri b’mod responsabbli filwaqt li fakkar fl-importanza li tin#amm id-distanza soċjali."
2020-11-03,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-8/,"Anzjan ta’ 82 sena miet waqt li kien pożittiv bil-Covid-19. Fi stqarrija, il-Ministeru għas-Saħħa qal li l-anzjan iddaħħal l-Isptar Mater Dei minn dar tal-anzjani fejn kien residenti fl-1 ta’ Novembru u ġie kkonfermat pożittiv għall-Covid-19 fit-2 ta’ Novembru. Huwa miet ilbieraħ fl-Isptar Mater Dei. Qal li huwa kien ibati minn mard kroniku ieħor. Il-Ministeru għas-Saħħa, filwaqt li jagħti l-kondoljanzi lill-familjari, jibqa’ jappella biex il-poplu jkun prudenti u jobdi l-miżuri ta’ prevenzjoni. Ilkoll flimkien, nistgħu nagħmlu d-differenza kontra l-imxija tal-Covid-19."
2020-11-03,"106 każi ġodda ta’ Covid-19, 108 oħra mfejqa",https://www.tvm.com.mt/mt/news/106-kazi-godda-ta-covid-19-108-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 106 każ ġdid ta’ Covid-19 f’Malta, minn 2,816 swab test li saru. L-awtoritajiet tas-saħħa ħabbru wkoll li 108 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 4,505 persuna. Minn Marzu ’l hawn f’Malta nstabu 6,506 persuna pożittivi għall-Covid-19, li minnhom hemm 1,937 każ attiv. Il-każijiet tal-lum għadhom qed jiġu investigati. Mill-każijiet irrappurtati lbieraħ,23 huma membri tal-familja ta’ każijiet pożittivi, 10 huma kollegi ta’ persuni pożittivi, każ impurtat, 2 oħra minn attivitajiet soċjali waqt li 2 kienu f’kuntatt dirett ma’ każi pożittivi. "
2020-11-03,"F’ġimgħa jingħataw 1,295 ċitazzjoni lil persuni li ma libsux il-maskra",https://www.tvm.com.mt/mt/news/fgimgha-jinghataw-1295-citazzjoni-lil-persuni-li-ma-libsux-il-maskra/,"F’ġimgħa waħda biss l-uffiċjali tal-komunità għamlu iktar minn 2,800 spezzjoni marbuta mar-regoli li jitolbu l-ilbies ta’ maskra bil-għan li jkun miġġieled it-tixrid tal-Covid-19. Dawn l-ispezzjonijiet saru fuq it-trasport pubbliku, fuq il-vapuri tal-Gozo Channel, f’ diversi ħwienet kif ukoll fit-toroq. Riżultat ta’ dawn l-ispezzjonijiet, bejn it-Tnejn 26 ta’ Ottubru u l-Ħadd l-ewwel ta’ Novembru ngħataw 1,295 ċitazzjoni fejn persuni nstabu mingħajr il-maskra kif mitlub mill-avviżi legali li hemm fis-seħħ. Dan ix-xogħol jikkumplimenta dak li qed jagħmlu entitajiet ta’ infurzar oħra fosthom il-pulizija, MTA u l-ispettorat għas-saħħa pubblika. Il-Kap Eżekuttiv tal-LESA, is-Sur Svetlick Flores, spjega li bħala LESA, anke riżultat tal-preżenza li għandha fil-komunitajiet, ħadet irwol attiv ħafna fejn jidħol infurzar fuq ilbies ta’ maskri. Din hi waħda mill-miżuri li qed jimbottaw l-awtoritajiet tas-saħħa u li meqjusa bħala importanti ferm biex niġġieldu l-imxija."
2020-11-02,Żewġ stabbilimenti tal-ikel immultati fi tmiem il-ġimgħa,https://www.tvm.com.mt/mt/news/zewg-stabbilimenti-tal-ikel-immultati-fi-tmiem-il-gimgha/,"Is-sidien ta’ żewġ stabbilimenti tal-ikel mistennija jaffaċċjaw azzjoni legali u jiġu mmultati wara li fi tmiem il-ġimgħa li għadda nstab li ma kinux qed josservaw ir-regolamenti li nħarġu bħala parti mit-trażżin tal-imxija tal-Covid-19. Fi stqarrija, il-Ministeru għat-Turiżmu u l-Protezzjoni tal-Konsumatur qal li bejn il-Ġimgħa u l-Ħadd li għadda, l-uffiċjali mid-Direttorat tal-Infurzat tal-Awtorità għat-Turiżmu għamlu madwar 300 spezzjoni f’diversi lokalitajiet biex jaraw li fl-istabbilimenti qed jiġu osservati r-regolamenti fosthom li ma jkunx hemm l-klijenti kollha jkunu bilqiegħda mal-imwejjed u qed tinżamm id-distanza soċjali, fost l-oħrajn. Intqal li minn Ġunju sa Ottubru l-istess Direttorat għamel 5,000 spezzjoni u ħa azzjoni legali kontra 25 stabbiliment minħabba li ma kienux qed josservaw il-protokolli maħruġa mill-Awtorità."
2020-11-02,Għalliema frustrati bi tfal li qed jintbagħtu l-iskola morda,https://www.tvm.com.mt/mt/news/ghalliema-frustrati-bi-tfal-li-qed-jintbaghtu-l-iskola-morda/,"Għalliema li tkellmu ma’ TVM esprimew il-frustrazzjoni tagħhom għall-fatt li għadd ta’ studenti, speċjalment dawk żgħar, qed jintbagħtu l-iskola morda, u jridu jkunu l-awtoritajiet tal-iskola li kull darba jitolbu lill-ġenituri tagħhom jeħduhom lura d-dar. Minkejja li l-iskejjel jieħdu l-prekawzjonijiet kollha, fosthom li tittieħed it-temperatura tal-istudenti kollha mal-bieb, xi studenti jibdew juru sintomi tal-mard meta jkunu qegħdin fil-klassi. Xi għalliema qalulna li spiss l-istudenti tagħhom jiġu lura l-iskola ftit jiem wara li jkunu ntbagħtu d-dar morda, b’ċertifikat tat-tabib li jgħid li huma tajbin għall-iskola. Madanakollu t-tfal ġieli jkunu għadhom ikarkru bis-sintomi u ma jkunux għamlu swab test. L-għalliema appellaw ma’ TVM biex jitwassal messaġġ lill-ġenituri biex ikunu iktar responsabbli u ma jibqgħux jibgħatu lil uliedhom l-iskola meta jkun evidenti li huma morda, jew qabel ma jkunu fiequ kompletament, u biex jekk jista’ jkun jagħmlulhom swab test. Ġibdu l-attenzjoni li meta l-għalliema timrad jew tkun f’kuntatt ma’ studenti pożittivi għall-Covid-19, trid tibqa’ d-dar sakemm tagħmel swab test u tirċievi riżultat negattiv. Dan jista’ jwassal biex ħafna għalliema jispiċċaw iżolati f’daqqa, b’konsegwenza li titpoġġa ħafna pressjoni fuq is-sistema edukattiva."
2020-11-02,L-awtoritajiet tas-saħħa mhux qed jinfurzaw dan l-ilbies fil-funerali,https://www.tvm.com.mt/mt/news/l-awtoritajiet-tas-sahha-mhux-qed-jinfurzaw-dan-l-ilbies-fil-funerali/,"L-awtoritajiet tas-saħħa qalu li mhumiex qed jinfurzaw ilbies protettiv mir-reffiegħa tat-tebut ta’ persuna li tkun mietet waqt li kienet pożittiva għall-Covid-19. Dan wara li ritratt ippubblikat fuq il-midja soċjali waqt funeral juri lir-reffiegħa tat-tebut lebsin il-PPE, u t-tebut miksi bil-plastik. Għall-mistoqsijiet ta’ TVM, kelliema għall-Ministeru tas-Saħħa ċċarat li l-ilbies li jidher fir-ritratt huwa inizjattiva privata tal-kummissjonant. Qalet li l-uniku rikjesta min-naħa tad-Dipartiment tas-Saħħa hija li r-reffiegħa ma jinbidlux u għaldaqstant il-familjari ma jistgħux jerfgħu huma t-tebut. B’referenza għar-ritratt, l-eks Supretendent tas-Saħħa, Dr Ray Busuttil, qal li din is-sitwazzjoni hija nuqqas ta’ rispett lejn il-qraba tal-vittma, u li l-Organizzazzjoni Dinjija għas-Saħħa ma tirrakkomandax dawn il-miżuri għall-funerali. TVM tkellem ukoll mal-Arċipriet ta’ Ħaż-Żebbuġ Fr Daniel Cardona u mal-Kappillan ta’ Raħal Ġdid Fr Marc Andre Camilleri, li t-tnejn ċaħdu li dan il-funeral seħħ fil-parroċċa tagħhom. Fr Camilleri qal li l-knisja ta’ Kristu Re kienet fost l-ewwel li fihom sar funeral ta’ vittma tal-Covid-19, u li dakinhar ir-reffiegħa ma kellhomx ilbies protettiv, u libsu biss il-ġlekk bħas-soltu. Żied iżda li t-tebut kien miksi bi plastik trasparenti u nġarr fuq trolley. B’reazzjoni għar-ritratt, kienu bosta dawk li staqsew jekk il-kummissjonanti tal-funerali humiex qed jitolbu ħlas żejjed biex jużaw il-PPEs."
2020-11-02,218-il każ ġdid ta’ Covid-19 f’Malta – imfejqa 111 oħra,https://www.tvm.com.mt/mt/news/218-il-kaz-gdid-ta-covid-19-fmalta-imfejqa-111-ohra/,"Fl-aħħar 24 siegħa, instabu 218-il każ ġdid ta’ Covid-19 f’Malta mentri 111 oħra ġew imfejqa mill-virus. Dan ikkonfermawh l-awtoritajiet tas-saħħa fejn qalu li l-każijiet tal-lum għadhom qed jiġu investigati mentri, fost dawk minn tal-bieraħ  hemm 11-il persuna pożittivi li ġew infettati minn membri tal-istess familja diġà magħrufin mal-awtoritajiet u 12-il persuni oħra li kienu f’kuntatt ma’ persuna pożittiva fuq il-post tax-xogħol. Fost il-każijiet minn tal-bieraħ kien hemm ukoll 8 każijiet li ħarġu minn kuntatt dirett ma’ każijiet pożittivi, 2 oħra ġew impurtati minn barra mentri 5 ħarġu minn ġemgħat li fosthom kien hemm persuni pożittivi. "
2020-11-01,"140 każ ġdid ta’ Covid-19, 131 oħra mfejqa",https://www.tvm.com.mt/mt/news/140-kaz-gdid-ta-covid-19-131-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 140 każ ġdid ta’ Covid-19 f’Malta, minn 3,414 swab test li saru. L-awtoritajiet tas-saħħa ħabbru wkoll li 131 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 4,286 persuna. Minn Marzu ’l hawn f’Malta nstabu 6,182 persuna pożittivi għall-Covid-19, li minnhom hemm 1,832 każ attiv. B’kollox s’issa mietu 64 persuna. Il-każijiet tal-lum għadhom qed jiġu investigati. Mill-każijiet irrappurtati lbieraħ, 7 huma membri tal-familja ta’ każijiet pożittivi, 18 huma kollegi ta’ persuni pożittivi, 3 impurtati, 3 oħra minn attivitajiet soċjali waqt li 5 kienu f’kuntatt dirett ma’ każi pożittivi. "
2020-11-01,2 anzjani jmutu waqt li kienu pożittivi bil-Covid-19,https://www.tvm.com.mt/mt/news/2-anzjani-jmutu-waqt-li-kienu-pozittivi-bil-covid-19/,"Żewġ anzjani mietu matul il-lejl waqt li kienu pożittivi bil-Covid-19. Fi stqarrija, il-Ministeru għas-Saħħa qal li fl-ewwel każ, anzjana ta’ 91 sena mietet tard ilbieraħ filgħaxija fl-Isptar Mater Dei.  Hija kienet ikkonfermata pożittiva għall-Covid-19 fil-21 ta’ Ottubru. Iddaħħlet fl-Isptar Boffa fl-24 ta’ Ottubru u ġiet trasferita fl-Isptar Mater Dei fis-27 ta’ Ottubru. Hija kienet tbati minn mard kroniku ieħor. Fit-tieni każ, anzjan ta’ 80 sena, li wkoll miet matul dan il-lejl, kien ikkonfermat pożittiv għall-Covid-19 fil-15 ta’ Ottubru u ddaħħal fl-Isptar St Thomas fis-17 ta’ Ottubru u ġie trasferit fl-Isptar Mater Dei fil-21 ta’ Ottubru. Il-Ministeru għas-Saħħa, filwaqt li jagħti l-kondoljanzi lill-familjari taż-żewġ familji, mill-ġdid jappella biex il-poplu jibqa’ jsegwi l-miżuri ta’ prevenzjoni biex flimkien nagħmlu d-differenza kontra l-imxija tal-Covid-19."
2020-10-31,Ir-Renju Unit iħabbar it-tieni lockdown – in-nies jistgħu joħorġu biss għall-bżonn,https://www.tvm.com.mt/mt/news/ir-renju-unit-ihabbar-it-tieni-lockdown-in-nies-jistghu-johorgu-biss-ghall-bzonn/,"Il-Prim Ministru Boris Johnson illejla ħabbar li r-Renju Unit se jkollu jmur għal lockdown nazzjonali mill-ġdid, hekk kif qed jiġi mbassar li t-tieni mewġa se tinfirex id-doppju tal-ewwel mewġa f’Marzu li għadda. In-nies qed ikunu mħeġġa biex joħorġu biss għax-xogħol, f’każ li ma jistgħux jaħdmu mid-dar. Persuni vulnerabbli qed ikunu mħeġġa ma joħorġux mid-dar, lanqas għax-xogħol. Madanakollu iċ-child care centres u l-iskejjel se jinżammu mitfuħa, u saret enfasi li t-tfal posthom fl-iskola. Il-bars u r-restoranti se jagħlqu, għajr għal ħwienet li joffru take-aways. Il-Prim Ministru żied li x-xiri għandu jsir biss għall-bżonn. Il-miżuri l-ġodda se jitressqu quddiem il-Parlament it-Tnejn, u l-Ħamis jidħlu fis-seħħ. Il-Prim Ministru qal li huwa ddispjaċut li kellhom jittieħdu dawn il-miżuri, wara li r-restrizzjonijiet lokalizzati ma rnexxewx biex iwaqqfu l-imxija mgħaġġla tal-virus. Ġie mbassar li jekk ma jittieħdu l-ebda miżuri, matul ix-xitwa r-Renju Unit jista’ jkollu mal-4,000 mewt kuljum bil-Covid-19."
2020-10-31,Il-PN jappella għal avviż legali biex ħaddiema taċ-ċivil jaħdmu mid-dar,https://www.tvm.com.mt/mt/news/il-pn-jappella-ghal-avviz-legali-biex-haddiema-tac-civil-jahdmu-mid-dar/,"Il-Partit Nazzjonalista appella lis-Segretarju Permanenti Ewlieni biex jerġa’ joħroġ avviż legali biex dawk il-ħaddiema taċ-ċivil li jistgħu jaħdmu mid-dar jerġgħu jibdew jagħmlu hekk, kif sar f’Marzu, biex ikun ikkontrollat it-tixrid tal-Covid-19. Il-Kelliem tal-Oppożizzjoni għax-Xogħol, Clyde Puli, qal li f’laqgħat mal-korpi kostitwiti, diversi semmew il-ħtieġa ta’ inċentivi għar-remote working u t-teleworking biex isiru fattibli anke wara li tgħaddi l-pandemija. Qal li dawn iwasslu għal diversi benefiċċji, fosthom bilanċ aħjar bejn il-ħajja u x-xogħol, anqas traffiku u titjib fil-kwalità tal-arja. Il-Kelliema tal-Oppożizzjoni għall-Ugwaljanza, Claudette Buttiġieg, ikkritikat lill-Gvern fuq it-tneħħija tad-direttiva li kienet tinċentiva l-użu tat-teleworking fost il-ħaddiema tas-settur pubbliku. u kompliet li fid-diskors tal-baġit, il-Prim Ministru wera li lanqas biss jaf li din id-direttiva tneħħiet. Mistoqsija dwar il-proposta tal-Partit Nazzjonalista biex ikun hemm kumitat li jħares id-deċiżjonijiet relatati ma saħħa pubblika, id-deputat Buttiġieġ qalet li m’għandhomx ikunu l-politiċi li jieħdu d-deċiżjonijiet dwar saħħa. Kompliet li waqt li l-partiti politiċi għandhom ikunu parti mill-kumitat propost, l-aħħar kelma għandha tkun tal-esperti."
2020-10-31,Aktar pajjiżi Ewropej iżidu r-restrizzjonijiet biex irażżnu l-imxija tal-Covid-19,https://www.tvm.com.mt/mt/news/aktar-pajjizi-ewropej-izidu-r-restrizzjonijiet-biex-irazznu-l-imxija-tal-covid-19/,"Ir-restoranti, il-barijiet, kafetterijia, swali taċ-ċinema, teatri u gyms fl-aktar partijirt popolari tal-Greċja se jibqgħu magħluqa għal xahar. Se jibqgħu miftuħa biss il-ħwienet, l-iskejjel, lukandi u ħwienet tax-xagħar. Tmien reġjuni, li jinkludu l-ibliet ta’ Ateni u Thessaloniki qed jitqiesu ta’ riskju għoli. Il-gvern Grieg qed jipprova jevita lockdown mal-pajjiż kollu. Il-Belġju, iżda, ħabbar lockdown nazzjonali ieħor wara li żdiedu sew il-każi u għandu l-ogħla rata ta’ infezzjoni fl-Ewropa. Ħwienet meqjusa mhux essenzjali u negozji ta’ servizzi bħal ħwienet tax-xagħar ġew ordnati li jagħlqu minn nhar it-Tnejn sa nofs Diċembru. Mhux permess li jinġabru gruppi ta’ aktar minn 4 persuni fil-pubbliku u s-supermarkets jistgħu jbigħu biss affarijiet ta’ bżonn. Il-btajjel tal-ħarifa għall-iskejjel ġew estiżi sa nofs Novembru. Il-bars u ristoranti baqgħu magħluqa. Il-Prim Ministru tar-Renju Unit, Boris Johnson, qed jikkunsidra lockdown ta’ xahar – bit-tama li l-miżuri jittaffu sal-Milied. Il-BBC qed jirrapporta t-Tnejn, il-Gvern jista’ jħabbar ordni ġdida biex in-nies jibqgħu d-dar, imma l-iskejjel, il-kulleġġi u l-universitajiet mistennija jibqgħu miftuħa. Waranofsinhar, Johnson laqqa’ l-kabinett biex jiddiskuti r-rispons tal-gvern għall-coronavirus. Fl-Istati Uniti nstabu tal-inqas 94,000 każ ġdid ta’ każi ta’ coronavirus f’ġurnata waħda. Skont l-Università Johns Hopkins aktar minn disa’ miljun każ ġew irrappurtati fl-Istati Uniti. Wieħed u għoxrin stat qed jaffaċċja każi ta’ Covid-19 – b’uħud mill-aktar stati deċiżivi għall-elezzjoni ta’ nhar it-Tlieta qed jesperjenzaw l-akbar żieda fl-infezzjonijiet."
2020-10-31,"100 każ ġdid ta’ Covid-19, 165 oħra mfejqa",https://www.tvm.com.mt/mt/news/100-kaz-gdid-ta-covid-19-165-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 100 każ ġdid ta’ Covid-19 f’Malta, minn 3,698 swab test li saru. L-awtoritajiet tas-saħħa ħabbru wkoll li 165 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 4,155 persuna. Minn Marzu ’l hawn f’Malta nstabu 6,042 persuna pożittivi għall-Covid-19, li minnhom hemm 1,825 każ attiv. B’kollox s’issa mietu 62 persuna. Il-każijiet tal-lum għadhom qed jiġu investigati. Mill-każijiet irrappurtati lbieraħ, 20 huma membri tal-familja ta’ każijiet pożittivi, 25 huma kollegi ta’ persuni pożittivi, waqt li 10 kienu f’kuntatt dirett ma’ każi pożittivi. "
2020-10-31,Mara ta’ 80 sena tmut waqt li kellha l-Covid-19,https://www.tvm.com.mt/mt/news/mara-ta-80-sena-tmut-waqt-li-kellha-l-covid-19/,"Il-Ministeru għas-Saħħa ħabbar li mara ta’ 80 sena mietet waqt li kienet pożittiva bil-Covid-19. Fi stqarrija l-Ministeru qal li l-anzjana ddaħħlet l-Isptar Mater Dei fid-9 ta’ Ottubru u ġiet ikkonfermata pożittiva għall-Covid-19 fit-13 ta’ Ottubru. L-anzjana baqgħet tingħata kura fl-Isptar Mater Dei, fejn mietet tard ilbieraħ filgħaxija."
2020-10-30,Japplikaw 215-il ħaddiem għall-iskema tal-ħaddiema mis-settur turistiku biex jaħdmu bħala contact tracers,https://www.tvm.com.mt/mt/news/japplikaw-215-haddiem-fl-ewwel-24-siegha-mindu-fethet-l-iskema-biex-haddiema-mis-settur-turistiku-jahdmu-bhala-contact-tracers/,"Il-Ministru Julia Farrugia Portelli qalet li fl-ewwel 24 siegħa mindu fetħet l-iskema biex ħaddiema mis-settur turistiku jaħdmu bħala contact tracers, applikaw diġà 215 il-ħaddiem. Aktar minn 8,000 ħaddiem fis-settur turistiku rċevew taħriġ online bla ħlas f’dan iż-żmien tal-Covid-19 biex itejbu l-ħiliet tagħhom. Dan intqal mill-Ministru għat-Turiżmu Julia Farrugia Portelli f’konferenza tal-aħbarijiet li matulha tat rendikont tal-ħidma li qed issir fil-portafoll tagħha. Il-Ministru Farrugia Portelli qalet li anke l-iskema biex ħaddiema mis-settur turistiktu jaħdmu bħala contact tracers waqt il-pandemija, qiegħda tara konkorrenza inkoraġġanti. ”Fl-aħħar 24 siegħa diġà kellna 215 persuna li wriet l-interess tagħha li tagħti daqqa t’id f’settur importanti waqt il-pandemija, il-contact tracing, u naħseb illi din linizjattvia ser tagħi spinta ‘l quddiem biex aħna nkunu aktar effiċjenti kif isir il-contact tracing.” Dwar il-budget għat-turiżmu għas-sena d-dieħla, il-Ministru Farrugia Portelli qalet li b’allokazzjoni ta’ €95 miljun, dan huwa għaxar miljun Ewro aktar minn ta’ din is-sena. Il-Ministru qalet li l-flus se jintefqu biex ikompli jitjieb il-prodott turistiku Malti. Sostniet li l-vouchers li ser jitqassmu s-sena d-dieħla mistennija li jħallu mat-€30,000 fl-industrija turistika. Il-Ministru Farrugia Portelli qalet li l-Gvern ser ikun qiegħed jirriġenera żoni turistiċi fosthom f’Buġibba, Wied il-Għajn, u Wied iż-Żurrieq, li ilhom ma jkunu riġenerati għall-dawn l-aħħar 30 sena. Is-Segretarju Parlamentari għall-Protezzjoni tal-Konsumatur u l-Indafa Pubblika, Deo Debattista qal li l-Gvern ser ikompli jinvesti fit-tindif ta’ żoni turistiċi. Dwar l-Awtorità Maltija għall-Konsumatur Dr Debattista qal li ser tkun qiegħda żżid is-servizzi online, u ser tkun qiegħda twaqqaf taqsima tal-infurzar biex iħares id-drittijiet tal-konsumatur Malti meta jixtru minn fuq l-internet."
2020-10-30,76 każ ġdid ta’ Covid-19 f’Malta – imfejqa 110 oħra,https://www.tvm.com.mt/mt/news/76-kaz-gdid-ta-covid-19-fmalta-imfejqa-110-ohra/,"L-awtoritajiet għas-saħħa kkonfermaw li fl-aħħar 24 siegħa nstabu 76 każ ġdid ta’ Covid-19 f’Malta, b’110 oħra ġew imfejqa mill-virus. Fl-aħħar 24 siegħa saru 3,075 swab tests biex b’hekk it-total ta’ każijiet pożittivi telgħu għal 5,942 bit-total ta’ mfejqa tela’ wkoll għal 3,990, b’1,891 każijiet attivi. Fl-ITU hemm 12-il persuna għall-kura, fl-IDU hemm 12 oħra mentri f’Mater Dei hemm 21 persuna għall-kura mill-Covid-19. Il-Professur Gauci kompliet tgħid li fl-isptar Boffa hemm 19-il persuna, fl-isptar St Thomas hemm 16, f’Karen Grech hemm persuna u fl-isptar Good Samaritan, sptar ġdid għall-anzjani u persuni b’diżabbiltà, hemm 7 persuni għall-kura. Fl-ITU żewġ persuni għandhom inqas minn 55 sena u 5 bejn 60-69 sena mentri 5 persuni oħra fl-ITU għandhom aktar minn 70 sena. Il-Prof Gauci qalet li t-total ta’ każijiet baqa’ jiżdied bil-medja ta’ każijiet issa laħaq il-104. Qed isir numru kbir ta’ PCR tests kif ukoll ir-rapid testing biex tiġi kkontrollata l-imxija. Il-Professur Gauci qalet li sakemm il-persuni jirċievu r-riżultat tat-test għandhom joqgħodu ġewwa flimkien mal-membri tal-familji tagħhom. Peress li n-numri żdiedu, il-Professur qalet li l-awtoritajiet ħadu d-deċiżjoni jieħdu aktar miżuri restrittivi. Hija kompliet tagħmel enfasi fuq l-ilbies tal-maskri b’mod tajjeb fejn jitgħatta l-imnieħer, il-ħalq u jitgħatta anke l-geddum. L-eżenzjoni tal-użu tal-maskri huwa biss fid-djar iżda huwa rakkomandat jintlibsu jekk persuni mhxu tal-istess residenza jkunu fid-dar. Fil-karozzi mhux obbligatorju l-ilbies tal-maskri iżda huwa rrakkomandat jekk fil-karozza jkun hemm persuni mhux tal-istess residenza. Nistgħu nneħħu l-maskra biss f’eċċezzjonijiet bħal tfal tal-kindergarten fil-klassijiet, waqt eżerċizzju intensiv, għal każ ta’ indentifikazzjoni, waqt l-ikel u meta wieħed ikun qed jieħu xi mediċini jew trattamenti. Mill-ġdid il-Professur reġgħet enfasizzat l-importanza tal-iġenje u l-ħasil tal-idejn u anke l-użu ta’ sanitizers filwaqt li kkonfermat li fl-ajruport, din il-ġimgħa nstabu 6 każijiet pożittivi. Il-Professur Gauci talbet lil kull min dieħel għal operazzjioni biex ma jesponix lilu nnifsu għar-riskju tal-virus. Mistoqsija minn TVM dwar jekk ir-rapid testing għandux jestendi għall-passiġġieri tal-cruise liners u ta’ dawk li jaslu bil-katamaran minn Sqallija, il-Professur Gauci wieġbet li l-cruise liners għandhom protokolli dwar ittestjar fuq il-vapuri stess, filwaqt li Sqallija għad mhix fil-lista oranġjo. Mistoqsija dwar meta jista’ jinfetaħ qabar wara li tkun indifnet persuna nfettata bil-covid, il-Professur Gauci qalet li l-linji l-gwida tal-organizazzjonii dinjija tas-saħħa s’issa jispeċifikaw li jridu jgħaddu 10 snin."
2020-10-30,Fin-12:30 – Is-Supretendent għas-Saħħa Pubblika tindirizza konferenza stampa dwar il-Covid-19 f’Malta,https://www.tvm.com.mt/mt/news/fin-1230-is-supretendent-ghas-sahha-pubblika-tindirizza-konferenza-stampa-dwar-il-covid-19-fmalta/,"Il-Professur Charmaine Gauci mistennija tindirizza konferenza stampa dwar is-sitwazzjoni tal-Covid-19 f’pajjiżna fin-12:30. Il-konferenza stampa se tixxandar dirett fuq TVM, tvm,com.mt u l-paġna Facebook ta’ TVM"
2020-10-30,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-7/,"Raġel ta’ 68 sena miet waqt li kien pożittiv bil-Covid-19. Fi stqarrija, il-Ministeru għas-Saħħa qal li r-raġel iddaħħal l-Isptar Mater Dei fil-25 ta’ Ottubru u ġie kkonfermat pożittiv għall-Covid-19 l-għada 26 ta’ Ottubru. Huwa baqa’ jingħata kura fl-Isptar Mater Dei fejn miet aktar kmieni llum. Il-Ministeru għas-Saħħa qal li r-raġel kien ibati minn problemi oħra tas-saħħa. Filwaqt li jagħti l-kondoljanzi lill-familjari, il-Ministeru għas-Saħħa jkompli jisħaq fuq l-importanza tal-użu tal-maskra, il-ħasil tal-idejn u d-distanza fiżika. B’impenn mingħand kulħadd nistgħu niġġieldu l-imxija tal-Covid-19.  "
2020-10-30,Studenti fi skejjel post-sekondarji u terzjarji se jkunu jistgħu jsegwu lezzjonijiet online mill-iskola,https://www.tvm.com.mt/mt/news/studenti-fi-skejjel-post-sekondarji-u-terzjarji-se-jkunu-jistghu-jsegwu-lezzjonijiet-online-mill-iskola/,"Il-Ministru għall-Edukazzjoni, Owen Bonnici tenna li fejn tidħol l-edukazzjoni post-sekondarja u terzjarja mhux ta’ ġid għall-istudenti li l-lezzjonijiet kollha jsiru online. Qal li mhux ta’ ġid għall-istudenti post-sekondarja li jqattgħu s-sena skolastika preżenti sakemm jinstab il-vaċċin fid-djar tagħhom ‘il bogħod mill-edukaturi tagħhom u l-komunità edukattiva. Fuq Facebook, il-Ministru Bonnici spjega li dan joħroġ minn riċerka li twettqet f’waħda mill-istituzzjonijiet post sekonondarji matul ix-xhur fejn l-iskejjel kienu għalqu aktar kmieni din is-sena. Spjega li għalhekk waqt li l-għażla li l-lezzjonijiet kollha jsiru online tidher li hi l-eħfef triq mhix l-aħjar triq għall-ġid tal-istudenti stess. Kompla jgħid li l-aħjar triq għall-istudenti tal-etajiet post-sekondarji u terzjarji hi li lezzjonijiet kruċjali għall-futur tagħhom, bħal pereżempju tutorials u practicals isiru fiżikament fil-klassi. Qal li bl-istess mod, klassijiet f’numri iżgħar fejn il-protokolli tal-awtoritajiet tas-saħħa jippermettu li t-tagħlim isir fiżikament fil-klassi, għandu u qiegħed jsir hekk. Spjega li s-sistema online, imbagħad, tintuża meta l-klassijiet ikunu f’numri kbar. Qal li dan il-mudell “blended” huwa l-aħjar għażla fiċ-ċirkostanzi straordinarji li qed ngħixu fihom. Il-Ministru Bonnici kompla jispega li biex nilqgħu għal din is-sistema ġdida, id-diversi istituzzjonijiet post-sekondarji u terzjarji provdew postijiet minn fejn l-istudenti jkunu jistgħu jsegwu lezzjoni online mill-iskola stess f’ambjenti li jirrispettaw il-protokolli tal-Awtorità tas-Saħħa meta student fl-istess ġurnata jkollu kemm lezzjonijiet fiżiċi u kemm online. Temm jgħid li huwa kruċjali li tingħata l-aqwa edukazzjoni possibbli lill-istudenti."
2020-10-30,Tillaxkawx il-miżuri tal-COVID-19 waqt il-vaganzi – Frank Fabri,https://www.tvm.com.mt/mt/news/appell-biex-fdan-iz-zmien-ta-avvenimenti-festivi-t-tfal-u-l-iskejjel-joqoghdu-attenti/,"Is-Segretarju Permanenti fi ħdan il-Ministeru għall-Edukazzjoni, Dr Francis Fabri biex hekk kif issa ġej perjodu ta’ avvenimenti festivi, li tendenzjalment iħajruna biex norganizzaw attivitajiet li jlaqqgħu persuni flimkien, kulħadd jiġbed ħabel wieħed u noqogħdu attenti u jibqgħu jiġu osservati l-miżuri li twettqu mill-iskejjel. F’ittra huwa qal li dan huwa mument li jitlob attenzjoni kontinwa għal dak kollu li jsir għax għadu mument li bħala komunità skolastika tibqa’ tieħu ħsieb lilha nfisha u lil ta’ madwarha. F’dan l-isfond, Dr Fabri appella lill-iskejjel biex dan jispjegawh lill-ġenituri/gwardjani tat-tfal u lill-istudenti. Spjega li wieħed jista’ jieħu pjaċir billi josserva l-miżuri bla ma jieħu riskji li wara jista’ jiddispjaċina. Osserva li dan għadu mument li lkoll kemm aħna neħtieġu nibqgħu nosservaw bir-reqqa kull miżura. Huw rringrazzja lill-iskejjel għall-attenzjoni li qed tingħata għall-osservanza tal-miżuri u talab lill-iskejjel biex jibqgħu jqisu kull jum bħallikieku kien l-ewwel jum biex it-tfal u l-istudenti jkunu jistgħu jibqgħu jiksbu l-edukazzjoni u t-tagħlim tagħhom fl-iskejjel."
2020-10-29,Il-PM f’laqgħa virtwali mal-mexxejja Ewropej dwar is-sitwazzjoni tal-Covid-19,https://www.tvm.com.mt/mt/news/il-pm-flaqgha-virtwali-mal-mexxejja-ewropej-dwar-is-sitwazzjoni-tal-covid-19/,"Il-Prim Ministru Robert Abela llejla kellu laqgħa informali b’mod virtwali mal-mexxejja Ewropej li matulha ġiet diskussa t-tema tal-Covid-19 u l-ħtieġa ta’ kollaborazzjoni u koordinament bejn l-Istati Membri tal-Unjoni Ewropea. Il-laqgħa tal-lum saret biex jitkomplew id-diskussjonijiet fuq temi li ġimagħtejn ilu l-Kunsill Ewropew qabel li jkun hemm koordinazzjoni fuqhom, fosthom il-kwarantina, il-contact tracing, l-istrateġiji tal-ittestjar, evalwazzjoni konġunta ta’ metodi ta’ ttestjar, u restrizzjoni temporanja għal safar bla bżonn għal ġo l-Unjoni Ewropea. Waqt din il-laqgħa qamu diskussjonijiet b’rabta mar-rapid testing u kif dawn għandhom jibdew jiġu rikonoxxuti mill-Istati Membri kollha, il-vaċċin u l-ħtieġa li jkunu indirizzati l-isfidi loġistiċi biex dan jitqassam. Ġiet diskussa wkoll l-assistenza li hemm bżonn tingħata lil dawk il-pajjiżi membri li s-sistema tas-saħħa mhux qegħdha tlaħħaq mal-każijiet li qed jitfaċċaw."
2020-10-29,Titħabbar it-tielet mewta tal-jum ta’ persuna li kellha l-Covid-19,https://www.tvm.com.mt/mt/news/tithabbar-it-tielet-mewta-tal-jum-ta-persuna-li-kellha-l-covid-19/,"Il-Ministeru għas-Saħħa ħabbar li raġel ta’ 66 sena miet waqt li kien pożittiv bil-Covid-19. Fi stqarrija ntqal li r-raġel kien ikkonfermat pożittiv għall-Covid-19 fl-20 ta’ Ottubru u ddaħħal l-Isptar Mater Dei fis-26 ta’ Ottubru. Huwa baqa’ jingħata kura fit-Taqsima tal-Kura Intensiva fl-Isptar Mater Dei fejn miet aktar kmieni llum. Intqal li r-raġel kien ibati minn mard kroniku ieħor. Din hija t-tielet mewta li tħabbret illum ta’ persuna li mietet waqt li kellha l-Covid-19,  hekk kif dalgħodu l-Ministeru tas-Saħħa ħabbar li lbieraħ mietu żewġ anzjani. Ara wkoll: Żewġ irġiel imutu waqt li kellhom il-Covid-19  "
2020-10-29,"106 każi ġodda ta’ Covid-19, 91 oħra mfejqa",https://www.tvm.com.mt/mt/news/106-kazi-godda-ta-covid-19-91-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 106 każi ġodda ta’ Covid-19 f’Malta, minn 2,966 swab test li saru. L-awtoritajiet tas-saħħa ħabbru wkoll li 91 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 3,880 persuna. Minn Marzu ’l hawn f’Malta nstabu 5,866 persuna pożittivi għall-Covid-19, li minnhom hemm 1,927 każ attiv. B’kollox s’issa mietu 59 persuna. Il-każijiet tal-lum għadhom qed jiġu investigati. Mill-każijiet irrappurtati lbieraħ, 21 huma membri tal-familja ta’ każijiet pożittivi, 22 huma kollegi ta’ persuni pożittivi, 7 kienu f’kuntatt dirett ma’ każi pożittivi, 2 każijiet oħra importati u 2 minn attivitajiet soċjali. "
2020-10-29,Żewġ irġiel imutu waqt li kellhom il-Covid-19,https://www.tvm.com.mt/mt/news/zewg-irgiel-imutu-waqt-li-kellhom-il-covid-19/,"Il-Ministeru għas-Saħħa qal fi stqarrija li żewġ persuni oħra mietu waqt li kienu pożittivi bil-Covid-19. Fl-ewwel każ, anzjan ta’ 82 sena ddaħħal l-isptar Mater Dei fil-25 ta’ Settembru u kien ikkonfermat pożittiv għall-Covid-19 fis-26 ta’ Ottubru. Huwa miet ilbieraħ fl-isptar Mater Dei. Fit-tieni każ, raġel ta’ 66 sena kien ikkonfermat pożittiv għall-Covid-19 fl-1 ta’ Ottubru u ddaħħal l-isptar Mater Dei fit-8 ta’ Ottubru. Huwa baqa’ jingħata kura fit-Taqsima tal-Kura Intensiva fl-isptar Mater Dei fejn miet ilbieraħ. Il-Ministeru tas-Saħħa qal li fiż-żewġ każijiet, il-pazjenti kienu jbatu minn mard kroniku ieħor."
2020-10-29,L-MTA toffri xogħol alternattiv lil dawk li jaħdmu fil-qasam tat-turiżmu u jinsabu bla xogħol,https://www.tvm.com.mt/mt/news/l-mta-toffri-xoghol-alternattiv-lil-dawk-li-jahdmu-fil-qasam-tat-turizmu-u-jinsabu-bla-xoghol/,"L-Awtorità għat-Turiżmu qed toffri xogħol alternattiv għal dawk li jaħdmu fil-qasam tat-turiżmu u spiċċaw bla xogħol minħabba l-pandemija. Ilbieraħ, il-Ministru għat-Turiżmu, Julia Farrugia Portelli ħabbret li dawk eliġibbli għall-wage supplement scheme jistgħu jgħinu f’dak li għandu x’jaqsam ma’ contact tracing. Flimkien mal-Malta Enterprise, l-MTA qed jagħtu ċans lil dawk il-ħaddiema li jaħdmu fi stabbilimenti b’liċenzja tal-MTA bħal bars biex jagħtu daqqa t’id lill-awtoritajiet tas-saħħa fil-ħidma tagħhom biex titwaqqaf l-imxija. Dawk li jidħlu f’din l-iskema jirċievu l-wage supplement kollu ta’ €800 u €5.28 fis-siegħa. Is-sidien tal-istabbilimenti jridu jibagħtu l-lista tal-ħaddiema eliġibbli lill-MTA sal-4 ta’ Novembru. Iktar informazzjoni tista’ tinkiseb permezz tal-email [email protected] jew telefon 21692447. Tourism industry workers can now join contact tracing team with the health authorities. Full €800 supplement along with €5.28/hr is being offered. Those interested can apply on [email protected] or 21692447 by 4 Nov. @MaltaGov @RobertAbela_MT @MTAMalta"
2020-10-28,Mil-lum jibda jsir ir-rapid testing tal-COVID-19,https://www.tvm.com.mt/mt/news/mil-lum-jibda-jsir-ir-rapid-testing-tal-covid-19/,"Mil-lum beda jsir ir-rapid testing tal-COVID-19, bir-riżultat tiegħu joħroġ fi ftit tal-minuti. Dan se jibda jsir fl-isptar Boffa, fil-Floriana, għall-ħaddiema tas-saħħa, passiġġieri li jaslu Malta fl-ajruport u oħrajn li jkollhom bżonn riżultat malajr wara li jċemplu n-numru 111. F’kummenti ma’ Television Malta id-Deputat Prim Ministru u Ministru tas-Saħħa Chris Fearne qal li r-rapid testing ser iżid elf test ieħor mal-madwar tlett elef swab test li qegħdin isiru kuljum. Mill-Erbgħa qed jiżdied ir-rapid testing tal-COVID-19 li se jkun qed jingħata wkoll b’xejn. Dan se jkun qed isir f’ċerti każijiet minflok is-swab test li ilu jsir minn Marzu li għadda. It-test magħruf bħala antigen kit, jiġi amministrat minn tim mediku, jinvolvi t-teħid ta’ swab minn madwar il-griħmej. Minn hemmhekk l-iswab titħallat minnufih ma’ likwidu, li jigi trasferit fuq tray li jimmarka r-riżultat permezz ta’ linji fi ftit minuti. Id-Deputat Prim Ministru u Ministru tas-Saħħa Chris Fearne qal li dan it-test għalissa ser ikun qed jingħata mill-isptar Boffa fil-Furjana. “Nistgħu nagħmlu testijiet f’sitwazzjonijiet fejn ir-riżultat ikollna bżonnu malajr. Fil-fatt mil-lum stess ħa niftħu hub apposta għar-rapid testing ġewwa il-Furjana u l-ġimgħa d-dieħla ser niftħu ċentru ieħor fin-naħa ta’ fuq ta’ Malta, nibdew nużawh ukoll fl-ajurport, fl-iskejjjel, fid-djar tal-anjzjanra u fil-kura primarja.” Il-Deputat Prim Ministru Fearne qal li t-test li jagħti r-riżultat fi ftit tal-minuti u ser ikunu qed isiru mal-1,000 wieħed kuljum. Fl-istess waqt spjega li s-swab tests se jibqgħu jsiru minn diversi ċentri b’medja ta’ 3,000 kuljum. L-ittestjar kien ukoll is-suġġett ewlieni ta’ konferenza tal-aħbarijiet indirizzata mill-President tal-Kummissjoni Ewropea Ursula Von Der Leyen li ħabbret numru ta’ miżuri biex titrazzan l-imxija tal-COVID. Hija qalet li 19 l-pajjiżi membri tal-Unjoni Ewropea jridu jaġixxu b’mod iktar ikkordinat dwar l-itestjar. Żiediet tgħid li l-Kummissjoni Ewropea se tqassam b’xejn 22 miljun rapid test lill-pajjiżi membri, inkluż Malta. “For our part we are mobilizing €100 million Euros, from the emergency support instrument, to purchase rapid tests that we will then distribute to the member states and we launched a joint procurement to make more available.” Von Der Leyen qalet li s-sitwazzjoni fl-Ewropa hija serja ħafna minħabba li bħalissa hija l-epiċentru tal-pandemija. Il-President tal-Kummissjoni Ewropea qalet li b’intraċċar aħjar tal-virus, l-Ewropa tista’ tnaqqas l-imxija tal-COVID-19 jekk kulħadd jerfa’ r-responabilità tiegħu."
2020-10-28,Imut anzjan ta’ 91 sena waqt li kien pożittiv bil-Covid-19,https://www.tvm.com.mt/mt/news/imut-anzjan-ta-91-sena-waqt-li-kien-pozittiv-bil-covid-19/,Il-Ministeru għas-Saħħa qal li anzjan ta’ 91 sena miet waqt li kien pożittiv bil-Covid-19. L-anzjan iddaħħal l-Isptar Mater Dei fis-16 ta’ Ottubru u kien ikkonfermat pożittiv għall-Covid-19 dakinhar stess. Huwa baqa’ jingħata kura fl-Isptar Mater Dei fejn miet aktar kmieni llum. L-anzjan kienet ibati minn mard kroniku ieħor.  
2020-10-28,75 każ ġdid ta’ Covid-19 f’Malta – imfejqa 74 oħra,https://www.tvm.com.mt/mt/news/75-kaz-gdid-ta-covid-19-fmalta-imfejqa-74-ohra/,"Il-Ministeru għas-Saħħa kkonferma li fl-aħħar 24 siegħa ħarġu 75 każ ġdid tal-Covid-19 f’Malta, b’74 oħra jfiqu. Xi wħud mill-każijiet tal-lum għadhom qed jiġu investigati iżda minn tal-bieraħ hemm 11 minn membri tal-istess familja, 4 każijiet ħarġu minn persuna li kienet pożittiva fuq il-post tax-xogħol, 8 każijiet oħra kienu f’kuntatt ma’ persuni pożittivi diġà magħrufa mal-awtoritajiet. Każ mill-75 huwa impurtat minn barra mentri 6 oħra ħarġu minn ġemgħat ta’ persuni li fosthom kien hemm xi ħadd pożittiv. "
2020-10-28,Anzjana tmut waqt li kienet pożittiva bil-Covid-19,https://www.tvm.com.mt/mt/news/anzjana-tmut-waqt-li-kienet-pozittiva-bil-covid-19-4/,"Anzjana ta’ 89 sena mietet waqt li kienet pożittiva bil-Covid-19. Fi stqarrija, il-Ministeru tas-Saħħa qal li l-anzjana ddaħħlet l-Isptar Mater Dei fit-23 ta’ Ottubru u kienet ikkonfermata pożittiva għall-Covid-19 dakinhar stess. Hija baqgħet tingħata kura fl-Isptar Mater Dei fejn mietet ilbieraħ filgħaxija. Qal li l-anzjana kienet tbati minn mard kroniku ieħor. Il-Ministeru għas-Saħħa, filwaqt li jagħti l-kondoljanzi lill-familjari tal-anzjana, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza fiżika u l-użu tal-maskra kullimkien."
2020-10-27,Franza: Aktar min-nofs is-sodod fl-isptarijiet mimljin pazjenti bil-Covid-19,https://www.tvm.com.mt/mt/news/franza-aktar-min-nofs-is-sodod-fl-isptarijiet-mimljin-pazjenti-bil-covid-19/,"Fi Franza bejn ilbieraħ u llum mietu 257 persuna bil-Covid-19. L-ammont ta’ persuni mejta bil-virus issa qabeż il-ħamsa u tletin elf fil-pajjiż. Fl-aħħar erbgħa u għoxrin siegħa ġew irrapportati iktar minn 26,700 każ ġdid ta’ persuni infettati bil-virus. L-għadd ta’ persuni li ddaħħlu l-isptar ukoll qegħdin jiżdiedu. L-awtoritajiet tas-saħħa qed jistmaw li iktar min-nofs is-sodod fl-isptarijiet kollha fil-pajjiż huma okkupati minn pazjenti morda bil-virus. L-awtoritajiet tas-saħħa qed iwissu li l-pajjiż jeħtieġ li jmur għat-tieni lockdown biex jirnexxielu jrażżan il-pandemija. Il-President Franċiż, Emmanuel Macron, issokta bil-laqgħat mal-awtoritajiet dwar il-possibbiltà li jiddaħħlu miżuri ġodda biex titrażżan l-imxija tal-virus fil-pajjiż."
2020-10-27,"107 każi ġodda ta’ Covid-19 f’Malta, 85 oħra mfejqa",https://www.tvm.com.mt/mt/news/107-kazi-godda-ta-covid-19-fmalta-85-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 107 każi ġodda ta’ Covid-19 f’Malta, minn 2,919-il swab test li saru. L-awtoritajiet tas-saħħa ħabbru wkoll li 85 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 3,715 persuna. Minn Marzu ’l hawn f’Malta nstabu 5,685 persuna pożittivi għall-Covid-19, li minnhom hemm 1,915-il każ attiv. B’kollox s’issa mietu 55 persuna. Il-każijiet tal-lum għadhom qed jiġu investigati. Mill-każijiet irrappurtati lbieraħ, 9 huma membri tal-familja ta’ każijiet pożittivi, 5 huma kollegi ta’ persuni pożittivi, 5 kienu f’kuntatt dirett ma’ każi pożittivi, 2 każijiet oħra importati u 3 minn attivitajiet soċjali. "
2020-10-27,Mara ta’ 88 sena tmut waqt li kellha l-Covid-19,https://www.tvm.com.mt/mt/news/mara-ta-88-sena-tmut-waqt-li-kellha-l-covid-19/,"Il-Ministeru għas-Saħħa ħabbar li anzjana ta’ 88 sena mietet illum waqt li kienet pożittiva bil-Covid-19. Intqal li l-anzjana kienet ikkonfermata pożittiva fl-20 ta’ Ottubru u ddaħħlet l-Isptar Mater Dei fil-21 ta’ Ottubru. Hija baqgħet tingħata kura fl-Isptar Mater Dei fejn mietet aktar kmieni llum. Il-Ministeru tas-Saħħa qal li l-anzjana kienet tbati minn mard kroniku ieħor. Din hija t-tieni mewta li tħabbret illum ta’ persuna li kellha l-Covid-19, hekk kif iktar kmieni dalgħodu tħabbret ukoll il-mewt ta’ anzjan ta’ 70 sena. Ara wkoll: Anzjan imut waqt li kien pożittiv bil-Covid-19 "
2020-10-27,“Okkażjonijiet kbar bejn il-familji rridu nevitawhom dal-Milied ” – Il-Ministru Fearne,https://www.tvm.com.mt/mt/news/okkazjonijiet-kbar-bejn-il-familji-dal-milied-irridu-nevitawhom-il-ministru-fearne/,"Id-Deputat Prim Ministru u Ministru għas-Saħħa Chris Fearne fakkar li l-massimu ta’ persuni li jistgħu jinġemgħu barra huwa ta’ 6, u saħaq li dak li ma jistax isir barra m’għandux isir ġewwa fid-djar privati. Meta kien qed jitkellem f’kollegament waqt TVAM, id-Deputat Prim Ministru sostna li dan il-Milied għandhom ikunu evitati l-okkażjonijiet fejn jiltaqgħu ħafna familji bejniethom fid-djar. Mr Fearne qal li issa li dieħla x-xitwa n-numru ta’ infezzjonijiet qed jiżdied mal-Ewropa kollha, u l-indikazzjonijiet huma li fit-tliet xhur li ġejjin din ix-xejra se tkompli. Qal li din Malta ppreparat ruħha għaliha, iżda xorta waħda jista’ jkun hemm sitwazzjoni fejn ikollhom jitnaqqsu xi operazzjonjiet jew servizzi tas-saħħa. Saħaq li kulħadd għandu jagħmel il-biċċa tiegħu biex tiġi kkontrollata l-imxija, u dan se jgħin biex ma tiżdiedx il-pressjoni fuq is-servizzi tas-saħħa. Żied li l-aqwa għodda kontra l-imxija huma l-osservanza tad-distanza soċjali u l-użu tal-maskri – li huma l-iktar effettivi meta wieħed jitkellem, għax hemmhekk għandu iktar ċans li jxerred il-virus. Dwar il-vaċċin, id-Deputat Prim Ministru qal li Malta se tkun mal-pajjiżi l-kbar li tirċievi l-vaċċin fl-istess jum li dan jasal fl-Ewropa."
2020-10-27,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-6/,"Anzjan ta’ 70 sena miet waqt li kien pożittiv bil-Covid-19. L-anzjan iddaħħal l-isptar Mater Dei fil-15 ta’ Ottubru u rriżulta pożittiv għall-Covid-19 dakinhar stess. Huwa baqa’ jingħata kura fl-isptar Mater Dei fejn miet ilbieraħ. L-anzjan kien ibati minn mard kroniku ieħor. Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza fiżika u l-użu tal-maskra kullimkien."
2020-10-27,Fl-Italja għadd ta’ protesti wara li tħabbru r-restrizzjonijiet l-ġodda,https://www.tvm.com.mt/mt/news/fl-italja-ghadd-ta-protesti-wara-li-thabbru-r-restrizzjonijiet-l-godda/,"Restrizzjonijiet sabiex jikkontrollaw l-imxija tal-COVID-19 fl-Italja wasslu għal diversi protesti madwar il-pajjiż. Fost il-protesti vjolenti li seħħew fl-Italja, kien hemm f’Turin u f’Milan, fejn kellu jintuża l-gass tad-dmugħ sabiex jiġu kkontrollati l-protesti. Anke f’Napli ġew rapportati protesti bi vjolenza. Il-protesti bdew minnufih wara li l-Gvern Taljan ordna għadd ta’ miżuri fosthom li bars, kafetteriji u restoranti jridu jagħlqu fis-6pm imma l-Ħadd jistgħu jibqgħu miftuħa l-ġurnata kollha, b’mhux aktar minn erba’ persuni jistgħu jpoġġu mal-mejda. Ir-restrizzjonijiet il-ġodda se jibqgħu fis-seħħ sal-24 ta’ Novembru. Il-gyms, pixxini, swali taċ-ċinema u teatri se jibqgħu magħluqa. Hu rrakkomandat li t-Taljani joħorġu biss għall-affarijiet essenzjali u biex fid-dar ma jilqgħux nies li ma jagħmlux parti min-nukleu familjari. Għalkemm l-ewwel lockdown, li seħħ kmieni dis-sena, it-Taljani ħaduh b’mod tajjeb, din id-darba n-nies irribellaw, bin-negozji ż-żgħar jgħidu li għadhom qed iqumu fuq saqajhom wara l-ewwel lockdown u issa dawn il-miżuri jistgħu jfalluhom."
2020-10-26,Kif intlaqtu l-persuni b’diżabilità mill-COVID-19?,https://www.tvm.com.mt/mt/news/kif-intlaqtu-l-persuni-bdizabilita-mill-covid-19/,"Il-pandemija tal-COVID-19 qed ikollha impatt fuq is-saħħa mentali tal-persuni b’diżabilità. Dan joħroġ minn studju li sar mill-Università u li mistenni jiġi ppubblikat fil-jiem li ġejjin, li qed jipproponi li issir konsultazzjoni ma’ persuni b’diżabilità dwar il-miżuri ta’ mitigazzjoni tal-COVID, biex ma jkunux diskriminati jew żvantaġġjati minħabba l-miżuri li qed jidħlu fis-seħħ minħabba l-imxija tal-Coronavirus. Studju dwar l-impatt tal-COVID fuq persuni b’diżabilità sab li f’dan il-perjodu l-persuni b’diżabilità ffaċjaw numru ta’ sfidi, fosthom fl-edukazzjoni, is-saħħa psikoloġika u r-relazzjonijiet familjari. Il-Kummissarju għad-drittijiet tal-persuni b’diżabilità’ Oliver Scicluna, qal li l-lockdown parzjali kompla jżid mal-isfidi li ffaċċjaw il-persuni b’diżabilità f’dan il-perjodu. “Persuni b’diżabilità ta’ nuqqas ta’ intelletwali, dawk fuq l-ispettru tal-awtiżmu, dawk li għandhom nuqqas ta’ saħħa mentali, li dawn qisna konna partial lockdown dak iż-żmien. Minħabba li kienu ristretti il-ħin kollu d-dar, kisru ir-rutina tagħhom, naqqsu l-mumenti li jistgħu jissoċjalizzaw ma’ ħaddieħor kif ukoll impatt psikologiku fuq il-familja.” Is-sur Scicluna żied jgħid li l-impatt inħass ukoll fl-edukazzjoni tal-persuni b’diżabilità. “Minħabba l-fatt li l-iskola għalqet f’Marzu u fethet f’Ottubu u hemmhek rajna diversi persuni b’diżabilità dawk il-persuni ma kellhomx assistenza xierqa.” Fost it-30 rakomandazzjoni li qiegħed jipproponi l-istudju, hemm is-sapport psikoloġiku għall-persuni b’diżabilità u l-familjari tagħhom kif ukoll konsultazzjoni ma’ persuni b’diżabilità dwar miżuri ta’ prevenzjoni ġodda. “Fejn jidħol il-public health naħseb għandu jkun hemm persuna esperta fil-qasam tad-diżabilità biex taċċerta li d-deċiżjonijiet li qed jittieħdu ma jkunux qegħdin jititeħdu ħażin fuq id-dirittijiet ta’ persuna b’diżabilità. Sa issa dik l-azzjoni jidher li ma hemmx għax kieku kien hemm nemmen il-miżuri kieku jkunu izjed in line, u ma kienx ikollna għalfejn niġbdu l-attenzjoni fuq ħafna affarijiet.” L-istudju, li sar mill-Fakultà għall-Ġid tas-Soċjetà b’kollobarazzjoni mal-Kummissjoni għad-Drittijiet tal-Persuni b’Diżabilità, ikkonkluda li hemm bżonn aktar għarfien dwar il-persuna b’diżabilità, biex il-bżonnijiet ta’ din il-minoranza jiġu kkunsidrati meta jittieħdu deċiżjonijiet importanti fis-soċjetà."
2020-10-26,Min-nhar il-Ħamis il-bars u l-każini għandhom jibqgħu magħluqin għal xahar fost miżuri oħra,https://www.tvm.com.mt/mt/news/min-nhar-il-hamis-il-bars-u-l-kazini-ghandhom-jibqghu-maghluqin-fost-mizuri-ohra/,"Today’s #covid19 measures, adopted on the Health Authorities’ recommendation, will further tighten #socialdistancing and allow us all to do our bit to protect the vulnerable - #Maltese proudly striving forward together. - RA@chrisfearne Today’s #covid19 measures, adopted on the Health Authorities’ recommendation, will further tighten #socialdistancing and allow us all to do our bit to protect the vulnerable - #Maltese proudly striving forward together @RobertAbela_MT Min-nhar il-Ħamis disgħa u għoxrin (29) ta’ Ottubru, il-bars u l-każini kollha għandhom jibqgħu magħluqin. Dan ħabbarha l-Ministeru għas-Saħħa fost aktar restrizzjonijiet u miżuri fid-dawl tal-pandemija. Din l-miżura tibqa’ tgħodd sal-ewwel (1) ta’ Diċembru 2020 sal-ħin tas-6 am. Dan filwaqt li l-isnack bars u l-gabbani jistgħu jibqgħu miftuħin, madanakollu ma jistgħux, fl-ebda istanza, jipprovdu, joffru jew ibigħu kwalunkwe tip ta’ xorb alkoħoliku lill-klijenti u għandhom jagħlqu bejn il-11pm u l-5am tal-għada filgħodu. Min-nhar il-Ħamis ukoll, l-ammont massimu ta’ persuni li jistgħu jinġemgħu fi grupp fi spażji pubbliċi se jonqos minn 10 persuni għal 6 persuni. Dan ifisser li fi spażji pubbliċi, gruppi ta’ aktar minn 6 persuni huma projbiti inklużi fi kjus u fuq bus stops, sakemm ma tinżammx id-distanza soċjali ta’ żewġ metri bejniethom. Din il-miżura ma tapplikax għal persuni li jgħixu fl-istess residenza. Il-multa ghal min ma josservax din il-mizura ser tiżdied għal mitejn Ewro (€200), iżda jekk il-penali tiġi mħallsa qabel ma jibdew il-proċeduri quddiem il-Kummissarju tal-Ġustizzja, il-multa titnaqqas għal mitt euro (€100). Dawn il-miżuri qed jidħlu fis-seħħ wara konsultazzjoni mas-Supretendent għas-Saħħa Pubblika sabiex tkun limitata iżjed l-imxija ta’ COVID-19."
2020-10-26,"80 każ ġdid ta’ COVID-19 f’Malta, 63 persuna oħra jfiqu",https://www.tvm.com.mt/mt/news/80-kaz-gdid-ta-covid-19-fmalta-63-persuna-ohra-jfiqu/,"Il-Ministeru għas-Saħħa ħabbar li fl-aħħar 24 siegħa rriżultaw 80 każ ġdid ta’ Covid-19 f’Malta, minn 2,811 swab tests li saru. L-awtoritajiet tas-saħħa ħabbru wkoll li 63 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 3,630 persuna. Minn Marzu ’l hawn f’Malta nstabu 5,578 persuna pożittivi għall-Covid-19, li minnhom hemm 1,895 każ attiv. B’kollox s’issa mietu 53 persuna. Il-każijiet tal-lum għadhom qed jiġu investigati. Mill-każijiet irrappurtati lbieraħ, 31  huma membri tal-familja ta’ każijiet pożittivi, 8 huma kollegi ta’ persuni pożittivi, 8 kienu f’kuntatt dirett ma’ każi pożittivi, każ huwa minn Paceville u 2 każijiet oħra importati u 3 minn attivitajiet soċjali."
2020-10-26,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-5/,"Il-Ministeru għas-Saħħa kkonferma li anzjan ta’ 73 sena miet aktar kmieni llum waqt li kien pożittiv bil-Covid-19. L-anzjan irriżulta pożittiv għall-Covid-19 fl-10 ta’ Ottubru u ddaħħal l-isptar Mater Dei fit-18 ta’ Ottubru. L-anzjan kien ibati minn mard kroniku ieħor. Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza fiżika, u l-użu tal-maskra kullimkien.  "
2020-10-26,Covid-19: Il-MAM twissi li s-servizzi tas-saħħa viċin li ma jkampawx iżjed biż-żieda ta’ infezzjonijiet,https://www.tvm.com.mt/mt/news/covid-19-il-mam-twissi-li-s-servizzi-tas-sahha-vicin-li-ma-jkampawx-izjed-biz-zieda-ta-infezzjonijiet/,"Il-MAM wissiet lill-awtoritajiet ikkonċernati li hemm bżonn li jittieħdu aktar miżuri restrittivi b’mod urġenti biex jiġi żgurat li s-servizzi tas-saħħa ma jikkrollaw biż-żieda ta’ infezzjonijiet ta’ Covid-19. L-assoċjazzjoni talbet lill-awtoritajiet jagħtu widen lill-pariri tal-esperti fil-qasam tas-saħħa hekk kif kuljum qed naraw fuq medja ta’ 125 każijiet ġodda ta’ Covid-19, bl-imwiet u pazjenti li jirrikjedu l-kura fl-ITU mistennija jiżdiedu. Il-MAM qed tbassar li bejn 3-5 pazjenti bil-Covid-19 se jiddaħħlu kuljum l-ITU, li fi kliem ieħor se jfisser li s-servizzi tas-saħħa jibdew ma jlaħħqux mad-domanda għall-kura. Barra minn hekk, qalet li ż-żieda fil-każijiet ser jistaġna l-operazzjonijiet hekk kif l-istaff mediku jintbagħat jgħin lill-pazjenti tal-Covid-19. Ikkummentat ukoll fuq id-dewmien fis-swab tests fejn dawk li għandhom bżonnu b’mod urġenti jistennew jum menti l-oħrajn idumu bejn 5-6 ijiem biex jagħmluh."
2020-10-26,Covid-19: Spanja tħabbar stat ta’ emerġenza fil-pajjiż,https://www.tvm.com.mt/mt/news/covid-19-spanja-thabbar-stat-ta-emergenza-fil-pajjiz/,"Fi Spanja, fir-reġjun Katalan ġiet imposta curfew ġdida li daħlet fis-seħħ il-Ħadd filgħaxija mill-għaxra sas-sitta ta’ filgħodu. Ir-reġjun sar l-ewwel fi Spanja li ħa miżuri simili wara li fil-pajjiż kien impost stat ta’ emeġenza iktar kmieni matul il-jum. L-istabbilimenti kienu ordnati jagħalqu l-bibien fid-disa’ ta’ filgħaxija, siegħa qabel il-curfew, biex in-nies jilħqu jaslu lura fi djarhom. Dan ir-reġjun flimkien mal-awtoritajiet reġjonali qed tħeġġeġ lill-gvern ċentrali biex jipprovdilhom support legali għall-curfews hekk kif kienu issikati wkoll restrizzjonijiet oħrajn. Il-prim ministru Spanjol Pedro Sanchez ta l-permess jagħmlu hekk minħabba ż-żieda qawwija fl-għadd ta ‘ każi. Fir-reġjun Katalan, kienu reġistrati iżjed minn 23,000 każ u f’ġimgħa waħda biss bejn it-18 sat-23 ta’ Ottubru, l-għadd ta’ imwiet ammonta għal 155."
2020-10-25,"Restoranti, barijiet u ġelateriji fl-Italja jridu jagħlqu fis-6.00pm",https://www.tvm.com.mt/mt/news/restoranti-barijiet-u-gelateriji-fl-italja-jridu-jaghlqu-fis-6-00pm/,"Il-Prim Ministru tal-Italja Giuseppe Conte ppreżenta numru ta’ miżuri restrittivi kontra l-Covid-19. Qal li jekk ir-regoli jiġu rispettati f’Novembru, il-Milied ikun aktar seren. Ir-restoranti, barijiet u ġelateriji jridu jagħlqu fis-sitta ta’ filgħaxija, imma l-Ħadd jistgħu jibqgħu miftuħa l-ġurnata kollha – b’mhux aktar minn erba’ persuni jistgħu jpoġġu mal-medja. Ir-restrizzjonijiet il-ġodda se jibqgħu fis-seħħ sal-24 ta’ Novembru. Il-gyms, pixxini, swali taċ-ċinema u teatri se jibqgħu magħluqa. Hu rrakkomandat li t-Taljani joħorġu biss għall-affarijiet essenzjali u biex fid-dar ma jilqgħux nies li ma jagħmlux parti min-nukleu familjari. Huwa kkonferma li l-ewwel dożi tat-tilqima kontra l-Covid mistennija jaslu fl-Italja f’Diċembru u se jingħataw l-ewwel lil dawk l-aktar fraġli u lill-dawk l-aktar esposti għall-virus. Dwar il-protesti li seħħew fi bliet bħal Ruma u Napli, Conte qal li jifhem ir-rabja tan-nies kontra l-miżuri tal-gvern. Wissa iżda biex ma jingħatax spazju lid-diżordni."
2020-10-25,Raġel ta’ 75 sena miet ftit wara li ddaħħal l-isptar bil-Covid-19,https://www.tvm.com.mt/mt/news/ragel-ta-75-sena-miet-ftit-wara-li-ddahhal-l-isptar-bil-covid-19/,"Il-Ministeru għas-Saħħa qal li anzjan ta’ 75 sena miet aktar kmieni llum waqt li kien pożittiv bil-Covid-19. Fi stqarrija ntqal li l-anzjan irriżulta pożittiv għall-Covid-19 fit-23 ta’ Ottubru u ddaħħal l-Isptar Mater Dei aktar kmieni llum, fejn miet ftit wara. Intqal li l-anzjan kien ibati minn mard kroniku ieħor. Din hija t-tieni mewt tal-ġurnata ta’ anzjan li kien pożittiv għall-Covid-19, hekk kif dalgħodu tħabbret il-mewt ta’ raġel ta’ 82 sena. Ara wkoll: Anzjan imut waqt li kien pożittiv bil-Covid-19 "
2020-10-25,"125 każ ġdid ta’ Covid-19 f’Malta, 89 oħra mfejqa",https://www.tvm.com.mt/mt/news/125-kaz-gdid-ta-covid-19-fmalta-89-ohra-mfejqa/,"Il-Ministeru għas-Saħħa ħabbar li fl-aħħar 24 siegħa rriżultaw 125 każ ġdid ta’ Covid-19 f’Malta, minn 3,285 swab tests li saru. L-awtoritajiet tas-saħħa ħabbru wkoll li 89 oħra ġew iddikjarati mfejqa, biex b’hekk it-total ta’ persuni li fiequ mill-virus minn meta faqqgħet il-pandemija tela’ għal 3,567 persuna. Minn Marzu ’l hawn f’Malta nstabu 5,498 persuna pożittivi għall-Covid-19, li minnhom hemm 1,880 każ attiv. B’kollox s’issa mietu 51 persuna. Il-każijiet tal-lum għadhom qed jiġu investigati. Mill-każijiet irrappurtati lbieraħ, 46  huma membri tal-familja ta’ każijiet pożittivi, 6 huma kollegi ta’ persuni pożittivi, 2 kienu f’kuntatt dirett ma’ każi pożittivi, każ huwa minn Paceville u każ ieħor importat. "
2020-10-25,L-MUMN imħassba biż-żieda ta’ każi ta’ Covid-19 fl-ITU,https://www.tvm.com.mt/mt/news/l-mumn-imhassba-biz-zieda-ta-kazi-ta-covid-19-fl-itu/,"Il-union tal-infermiera u l-qwiebel (MUMN) esprimiet tħassib għaż-żieda ta’ każi ta’ Covid-19 fl-ITU, li telgħu minn 6 għal 15 fuq il-ġimgħa li għaddiet. L-MUMN qalet li infermiera mill-grupp ta’ relievers tal-isptar Mater Dei intbagħtu jaħdmu fl-ITU, li qalet ifisser li l-isptar mhux se jkun jista’ jiftaħ swali oħra jekk il-pazjenti jkomplu jiżdiedu. Żiedet li meta jonqsu l-infermiera mir-‘relieve pool’ ifisser ukoll li se jkun hemm inqas infermiera li jistgħu jassistu f’postijiet fl-isptar b’nuqqas ta’ ħaddiema, bħal kurituri u xi swali, kif ukoll is-swali li nfetħu fl-Università ta’ Malta għall-pazjenti tal-Covid-19. Għal dawn ir-raġunijiet l-MUMN qalet li qed tappella lill-pubbliku biex iwaqqaf il-festini fid-djar u biex isegwi aħjar il-miżuri ta’ distanza soċjali. Qalet li jekk ikompli jiżdiedu b’rata mgħaġġla l-pazjenti fl-isptar, ikun hemm bżonn isir lock down. L-MUMN appellat ukoll lid-diviżjoni tas-saħħa għal iktar infermiera, u qalet li minn 200 infermiera ġodda mwiegħda, ħamsa biss s’issa ġew assenjati f’Mater Dei."
2020-10-25,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-4/,"Il-Ministeru għas-Saħħa kkonferma li anzjan ta’ 82 sena miet waqt li kien pożittiv bil-Covid-19. L-anzjan iddaħħal l-Isptar Mater Dei fit-30 ta’ Settembru. Waqt li kien qed jingħata kura fl-Isptar Mater Dei sarulu diversi testijiet li kollha taw riżultat fin-negattiv. Minħabba li kellu sintomi marbuta mal-Covid-19, reġa’ sar test ieħor wara li l-anzjan miet, li rriżulta pożittiv. L-anzjan kien ibati minn mard kroniku ieħor. Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza fiżika u l-użu tal-maskra kullimkien."
2020-10-24,Covid-19: Jilħaq livell rekord in-numru ta’ każijiet fl-Istati Uniti,https://www.tvm.com.mt/mt/news/covid-19-jilhaq-livell-rekord-in-numru-ta-kazijiet-fl-istati-uniti/,"Fl-Istati Uniti n-numru ta’ każi ta’ coronavirus laħaq livell rekord. Ilbieraħ biss kien hemm 83,000 każ ġdid ta’ Covid-19. Il-Kirurgu Ġenerali Jerome Adams wissa li n-numru ta’ nies li qed jidħlu l-isptar qiegħed dejjem jikber imma qal li r-rata ta’ mwiet naqset grazzi għall-kura aħjar tal-pazjenti. Dan qed isir fl-isfond tal-fatt li l-kumpaniji farmaċewtiċi AstraZeneca u Johnson and Johnson reġgħu komplew il-provi tagħhom fuq il-vaċċin kontra l-coronavirus wara li reġgħu ngħataw l-approvazzjoni mir-regolaturi. L-Istati Uniti issa għandha l-ogħla rata ta’ infezzjonijiet fid-dinja b’tmien miljun u nofs persuna u wkoll l-iżjed ammont ta’ nies mejta, 224,000. Ir-rata ta’ infezzjonijiet fl-Istati Uniti fl-aħħar ġimgħa kienet l-ogħla minn Awwissu sal-lum."
2020-10-24,115-il każ ġdid ta’ Coronavirus f’Malta – imfejqa 39 oħra,https://www.tvm.com.mt/mt/news/115-il-kaz-gdid-ta-coronavirus-fmalta-imfejqa-39-ohra/,"Il-Ministeru għas-Saħħa ħabbar li fl-aħħar 24 siegħa feġġew 115-il każ ġdid ta’ Covid-19 f’Malta, b’39 oħra jfiqu mill-marda. Il-każijiet tal-lum għadhom qed jiġu investigati iżda minn tal-bieraħ 43 każ minnhom huma membri tal-familja ta’ każijiet oħra diġà magħrufa mal-awtoritajiet. 12-il każ mill-115 tal-lum kienu f’kuntatt ma’ persuna pożittiva fuq il-post tax-xogħol mentri 4 każijiet oħra kienu f’kuntatt dirett ma’ persuni oħrajn li ħarġu pożittivi. Każ ieħor feġġ minn ġemgħa ta’ persuni mentri 3 każijiet feġġew minn Paceville u 4 każijiet oħra ġew impurtati minn barra.  "
2020-10-24,Il-Ministru Byron Camilleri qal li jinsab irrabjat għall-mewt għal dak li ġara fil-bajja ta’ San Ġorġ,https://www.tvm.com.mt/mt/news/il-ministru-byron-camilleri-qal-li-jinsab-irrabjat-ghall-mewt-ghal-dak-li-gara-fil-bajja-ta-san-gorg/,"Il-Ministru għall-Intern, Byron Camilleri qal li bħal ħafna jinsab irrabjat għall-mewt b’dawk l-għexieren li dehru jinġabru fil-bajja ta’ San Ġorg tard ilbieraħ filgħaxija. F’post fuq il-midja soċjali, il-Ministru qal li jinsab infurmat li l-pulizija niżlu u ferrxu n-nies fi ftit ħin. Qal li mhux se jħalli każ bħal dan ixekkel il-ħidma li qed issir minn diversi entitajiet responsabbli mill-infurzar filwaqt li semma li lbieraħ reġgħu saru mijiet ta’ spezzjonijiet madwar il-pajjiż kollu."
2020-10-24,ARA: Għadd ta’ nies imorru fil-Bajja ta’ San Ġorġ – il-Pulizija tmur tkeċċi n-nies,https://www.tvm.com.mt/mt/news/ara-ghadd-ta-nies-imorru-fil-bajja-ta-san-gorg-il-pulizija-tmur-tkecci-n-nies/,"Minkejja l-pariri mill-awtoritajiet tas-saħħa sabiex il-pubbliku ma jinġabarx fil-folol, dal-lejl għadd ta’ nies marru l-Bajja ta’ San Ġorġ. Sabiex tiġi kkontrollata l-imxija tal-COVID-19, il-Gvern ħa diversi miżuri fosthom l-ilbies tal-maskra, l-għeluq tal-bars wara l-11pm u d-distanza soċjali. Madankollu, minkejja l-pariri tal-awtoritajiet tas-saħħa, matul dal-lejl għadd ta’ nies inġabru fil-Bajja ta’ San Ġorġ. Ritratti u filmati bdew jinxterdu fuq il-mezzi soċjali bin-nies jikkummentaw dwar in-nuqqas ta’ responsabbiltà minn uħud sabiex tiġi mrażżna l-COVID-19. TVM jinsab infurmat li fuq il-post marru l-Pulizija u f’ħin qasir il-pubbliku li nġabar hemm telaq."
2020-10-24,Anzjan imut waqt li kien pożittiv bil-COVID-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-3/,"Anzjan ta’ 77 sena miet ilbieraħ waqt li kien pożittiv bil-Covid-19. L-anzjan ġie kkonfermat pożittiv għall-Covid-19 fit-13 ta’ Ottubru. Huwa baqa’ jingħata kura f’residenza tal-anzjani fejn kien jgħix. L-anzjan kien ibati minn mard kroniku ieħor. Il-Ministeru għas-Saħħa, filwaqt li jagħti l-kondoljanzi lill-qraba tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza fiżika, u l-użu tal-maskra kullimkien. "
2020-10-24,L-Għaqda Dinjija tas-Saħħa tħeġġeġ lill-mexxejja biex jieħdu azzjoni b’saħħitha kontra l-COVID-19,https://www.tvm.com.mt/mt/news/l-ghaqda-dinjija-tas-sahha-theggeg-lill-mexxejja-biex-jiehdu-azzjoni-bsahhitha-kontra-l-covid-19/,"L-Għaqda Dinjija tas-Saħħa ħeġġet lill-mexxejja tad-dinja biex jieħdu azzjoni iktar b’saħħitha kontra l-Covid-19, hekk kif il-każijiet madwar id-dinja qed ikompli telgħin b’rata għolja. Id-Direttur Ġenerali tal-Għaqda Dinijija tas-Saħħa Tedros Adhanom Ghebreyesus qal li bħalissa d-dinja qiegħda f’mument kruċjali ħafna l-iktar fil-parti ta’ fuq tad-dinja fejn il-każijiet splodew. Qal li x-xhur li ġejjin se jkunu iebsin u li hemm pajjiżi li qegħdin fi stat perikoluż. Huwa ħeġġeġ lill-mexxejja tad-dinja biex ikunu iktar stretti fil-miżuri li jħabbru bit-tama li l-virus ma jkomplix jinfirex. Qal li l-pajjiżi li qed jaraw in-numru jitbaxxew m’għandhomx jistrieħu u jirrillaxxaw il-miżuri għax dak huwa l-mument perikoluż fejn il-każijiet jistgħu jerġgħu jitilgħu f’daqqa. Qal li jekk kulħadd jiġbed ħabel wieħed u jpoġġi sistemi ta’ kontroll, tkun id-dinja li tirbaħ din il-pandemija u mhux il-kontra."
2020-10-23,Ara x’miżuri qed jieħdu pajjiżi Ewropej kontra l-imxija tal-Covid-19,https://www.tvm.com.mt/mt/news/ara-xmizuri-qed-jiehdu-pajjizi-ewropej-kontra-l-imxija-tal-covid-19/,"Gvernijiet Ewropej qed ikomplu jħarrxu l-miżuri biex irażżnu l-imxija tal-pandemija, hekk kif ħafna pajjiżi qed jintlaqtu mit-tieni mewġa tal-virus. Franza: 46 miljun persuna ordnati jibqgħu ġewwa bejn id-9pm u s-6am Fi Franza, mas-46 miljun persuna huma ordnati jibqgħu ġewwa bejn id-disa ta’ filgħaxija u s-sitta ta’ filgħodu, hekk kif ġie irreġistrat rekord ta’ 41,622 każ ġdid ta’ COVID fil-pajjiż f’ġurnata. Il-miżuri il-ġdida li taffetwa kważi ħamsin żona fil-pajjiż fosthom il-kapitali Pariġi, se tibqa’ fis-seħħ għal sitt ġimgħat. L-Italja (Lazio u Campania): In-nies ordnati ma joħorġux bil-lejl Miżuri simili għall-ibliet ta’ Ruma u Napli fl-Italja, hekk kif ir-reġjuni ta’ Lazio u Campania żdiedu mal-Lombardija u ġew ordnati isegwu restrizzjonijiet biex ma joħorġux mal-lejl. L-Islovakkja: Lockdown parzjali – jistgħu joħorġu biss għax-xogħol, bżonn essenzjali u skola Mis-Sibt, is-Slovakkja se timponi lockdown pazjali li se jtul ġimgħa – bin-nies se jkunu jistgħu joħorġu biss għax-xogħol, xiri ta’ bżonnijiet essenzjali u biex it-tfal imorru l-iskola. Spanja (Madrid): Miżuri biex inqas nies jissoċjaliżżaw F’Madrid, minn għada jidħlu fis-seħħ miżuri ġodda biex titrażżan l-imxija tal-COVID, hekk kif jiskadi l-perjodu ta’ ġimagħtejn lockdown li kien impost fuq il-kapitali Spanjola. L-awtoritajiet reġjonali qed jippjanaw li jindirizzaw l-problemi f’uħud miż-żoni, u fost oħrajn se jkunu qed iwaqqfu li nies li jgħixu fi djar differenti jissoċjaliżżaw bejn nofs il-lejl u s-sitta ta’ filgħodu. Il-Prim Ministru Spanjol Pedro Sanchez qal li skond studju, it-total veru ta’ każi ta’ COVID fil-pajjiż jaqbeż it-tliet miljun, u żied li miżuri li jnaqqsu il-mobbilta’ tan-nies u li jillimitaw lin-nies milli jissoċjaliżżaw huma meħtieġa biex ikun evitat lockdown nazzjonali. Il-Polonja: Ir-Ristoranti u l-Barijiet jagħlqu l-bibien għal ġimgħatejn Il-Polonja ordnat li ir-ristoranti u l-barijiet jagħlqu il-bibien għal ġimgħatejn waqt li ma jistax ikun hemm gruppi ta’ aktar minn ħames min-nies f’postijiet pubbliċi/ Il-Prim Ministru Pollakk Mateusz Morawiecki appella ukoll biex persuni li għandhom aktar minn 70 sena jibqgħu ġewwa/ Il-Belġju: Projbiti spettaturi għall-sport, limitati in-nies fi spażji pubbliċi Il-Prim Ministru Belġjan Alexander de Croo ħabbar miżuri ġodda, fosthom billi ġie projbit li jkun hemm spettaturi waqt attiviatjiet sportivi, ġew limitati l-ammont ta’ nies fi spazji pubbliċi kif ukoll ingħalqu il-parks ta’ divertiment. Dawn ir-restrizzjonijiet se jibqgħu fis-seħħ sas-19 ta’ Novembru/ Fil-Belġju diġa ingħalqu il-barijiet, ristoranti u kafetteriji biex titrażżan l-imxija, bil-prim Ministru jgħid li jeħtieġ li titkompla l-attività fin-negozju, l-iskejjel jinżammu miftuħa u tkun protetta saħħet il-pubbliku."
2020-10-23,Mil-lum qed jiġi infurzat l-ilbies tal-maskri fit-triq,https://www.tvm.com.mt/mt/news/mil-lum-qed-jigi-infurzat-l-ilbies-tal-maskri-fit-triq/,"Is-Supretendent tas-Saħħa Charmaine Gauci fakkret li mil-lum qed jiġi inforzat l-ilbies tal-maskri fil-postijiet pubbliċi kollha. Min jinqabad bla maskra jista’ jeħel €50, liema multa tista’ titla’ għal €100. Waqt l-aġġornament dwar is-sitwazzjoni tal-Covid-19, Prof Gauci qalet li l-użu tal-maskri huwa effettiv kontra l-imxija tal-Covid-19, u importanti li din tintuża sew. Il-maskra trid tkun tingħalaq sew mal-wiċċ, m’għandhiex tintmiss bla bżonn u trid tinbidel ta’ spiss. Prof Gauci enfasizzat fuq l-importanza li kulħadd jilbes il-maskra, anki fuq il-post tax-xogħol. Il-maskra trid tintlibes mill-bieb ‘il barra, għajr għal xi eċċezzjonijiet, fosthom jekk qed qiegħed fil-karozza privata tiegħek. Jekk se trikkeb nies fil-karozza li ma jgħixux miegħek, huwa rakkomandat li tilbes il-maskra. Tfal taħt it-tliet snin huma eżentati għax dawn ma jafux iżommuha fuqhom, kif ukoll persuni bi bżonnijiet partikolari li għandhom jagħmlu ċertifikat mit-tabib u jżommuh dejjem fuqhom. Hemm sitwazzjonijiet oħra fejn l-ilbies tal-maskra huwa eżentat, eżempju tfal tal-kinder waqt li jkunu fil-klassi, f’komunikazzjoni ma’ persuni neqsin mis-smigħ, u waqt diskors pubbliku, li iżda ma japplikax għall-għalliema fil-klassi. Il-maskra tista’ ma tintlibsx waqt attività fiżika rigoruża bħal ġiri, iżda waqt il-mixi trid tintlibes. Tista’ tintalab tneħħi l-maskra f’sitwazzjonijiet ta’ sigurtà bħal bank jew l-ajruport fejn ikollok tiġi indentifikat, u waqt li tkun bilqegħda ma’ restorant biex tiekol, iżda meta tqum minn postok għandek tilbisha."
2020-10-23,"121 każ ġdid ta’ Covid-19 f’Malta, 55 oħra mfejqa",https://www.tvm.com.mt/mt/news/121-kaz-gdid-ta-covid-19-fmalta-55-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 121 persuna f’Malta ħarġu pożittivi għall-Covid-19 minn fost 2,685 swab test. Waqt il-konferenza tal-aħbarijiet ta’ kull ġimgħa, is-Supretendent tas-Saħħa Pubblika Charmaine Gauci ħabbret wkoll li 55 min-nies oħra ġew iddikjarati li fiequ mill-virus. Minn meta faqqgħet il-pandemija fiequ 3,439 persuna. Minn Marzu ’l hawn f’Malta nstabu 5,258 persuna pożittivi għall-Covid-19, li minnhom hemm 1,770 każ attiv. B’kollox s’issa mietu 49 persuna, fosthom erba’ persuni fl-aħħar ġimgħa. Il-medja ta’ każijiet fl-aħħar ġimgħa kienet ta’ 140 każ, li Prof. Gauci fissret bħala għolja, waqt li l-età medja ta’ dawk pożittivi niżlet għal 38 sena minħabba li l-aktar infettati fl-aħħar sebat ijiem kienu persuni ta’ bejn il-25 u l-34 sena. Is-Supretendent tas-Saħħa Pubblika qalet li l-virus issa infirex sew fil-komunitá u jeħtieġ attenzjoni kbira għall-miżuri ta’ prevenzjoni bħall-użu tal-maskri fosthom fuq il-post tax-xogħol. Prof. Gauci qalet li mill-1770 każ attiv, 12-il persuna jinsabu fl-ITU, ħamsa fis-sala tal-mard infettiv (IDU), 22 persuna fi swali oħrajn f’Mater Dei li huma mgħammra għall-COVID-19, 25 persuna qed jingħataw il-kura fl-Isptar Boffa, 16-il persuna fl-Isptar St Thomas u żewġ persuni f’Karen Grech u Mount Carmel. Spjegat li f’Għawdex hemm 44 persuna pożittivi bil-virus. Mistoqsija minn TVM dwar jekk inbidlitx id-direzzjoni mill-awtoritajiet tas-saħħa fir-rigward tal-kwarantina mandatorja meta jkun hemm każ pożittiv fuq il-postijiet tax-xogħol, hija spjegat li qed janalizzaw is-sitwazzjoni każ b’każ u fejn hu possibli jibqa’ jkun hemm kontinwità. 48 persuna pożittivi għall-Covid-19 inqabdu jiksru l-kwarantina ta’ iżolazzjoni Is-Supretendent tas-Saħħa Pubblika qalet li bħalissa hawn 3,327 persuna fi kwarantina. Mindu bdiet il-pandemija saru 66,224 spezzjoni fost dawk li kellhom joqogħdu fi kwarantina, li minnhom instabu 48 li kisru l-kwarantina ta’ iżolazzjoni għax kienu pożittivi u ngħataw 202 ċitazzjoni lil persuni li kienu fi kwarantina għax kienu f’kuntatt ma’ xi ħadd pożittiv jew ġew minn pajjiż li jinsab fuq il-lista l-ħamra. Sadanittant tista’ ssegwi l-aġġornament mis-Supretendent tas-Saħħa:"
2020-10-23,Regolaturi tal-Istati Uniti japprovaw mediċina għall-pazjenti bil-Covid,https://www.tvm.com.mt/mt/news/regolaturi-tal-istati-uniti-japprovaw-medicina-ghall-pazjenti-bil-covid/,"Regolaturi tal-Istati Uniti approvaw l-użu tal-mediċina antivirali rem-de-sivir għall-pazjenti morda bill-covid fl-isptarijiet. L-Amministrazzjoni ta’ Ikel u Drogi tal-Istati Uniti, l-FDA qalet li wara li analizi u eżamijiet kliniċi instab li l-mediċina tagħġel il-proċess ta’ rkupru b’ħamest’ijiem. Dan huwa l-ewwel trattament li rċieva l-barka mill-FDA. Madanakollu l-ġimgħa l-oħra l-għaqda Dinjija tas-Saħħa qalet li rem-de-sivir għandha effett minimu fuq il-pazjenti morda bil-coronavirus. Dikjarazzjoni li manifatturi tal-mediċina Gilead ikkontestaw minnufih."
2020-10-22,AĠĠORNAT: Ebda Membru Parlamentari m’għandu l-COVID-19 – l-Ispeaker,https://www.tvm.com.mt/mt/news/ebda-membru-parlamentari-mghandu-l-covid-19-l-ispeaker/,"Fil-bidu tas-seduta tal-lejla fil-Parlament, il-Whip Nazzjonalista Robert Cutajar staqsa lill-Ispeaker jekk hemmx xi membri tal-Kamra tad-Deputati li għandhom il-Covid-19. Min-naħa tiegħu, il-Whip Laburista Glenn Bedingfield ċaħad rapporti li qed jidhru li hemm xi MPs tal-Gvern bil-Covid. L-Ispeaker Anġlu Farrugia qal li jinsab f’kuntatt kontinwu mal-awtoritajiet tas-saħħa u ma qalulux li hemm xi membru parlamentari infettat bil-Covid. Intant fuq Facebook, is-Segretarju Parlamentari Stefan Zrinzo Azzopardi kkonferma li mhux pożittiv għall-COVID-19 u lanqas ma ġie mitlub ikun fi kwarantina. Qal li minkejja li kien Lussemburgu għal-laqgħa tal-Kunsill għall-Affarijiet Ġenerali tal-Unjoni Ewropea, il-ġimgħa li għaddiet, hu ma kienx f’kuntatt mal-Ministru għall-Affarijiet Barranin u Ewropej tal-Belġju Sophie Wilmes u lanqas kien f’pożizzjoni ta’ riskju skont kif ġie ċertifikat mis-Superintendent tas-Saħħa Pubblika. Iktar tard, fuq il-midja soċjali kkummenta wkoll il-Ministru Evarist Bartolo, li ċaħad li għandu l-Covid-19. Qal li huwa jmur għat-test ta’ spiss u kull test ħareġ negattiv. Spjega li l-Ministru Wilmes u hu kienu fl-istess laqgha tal-ministri Ewropej nhar it-Tnejn 12 ta’ Ottubru, fejn ittieħdu l-miżuri kollha kontra l-Covid-19. Żied li bejnu u bejn il-Ministru Wilmes kien hemm madwar 20 metru distanza, u minkejja dan meta wasal lura Malta għamilt it-test għall-Covid-19 u ħareġ negattiv."
2020-10-22,Il-Ministru tas-Saħħa Spanjol jgħid li Spanja għandha bżonn tieħu miżuri drastiċi biex tiġġieled il-Coronavirus,https://www.tvm.com.mt/mt/news/il-ministru-tas-sahha-spanjol-jghid-li-spanja-ghandha-bzonn-tiehu-mizuri-drastici-biex-tiggieled-il-coronavirus/,"Il-Ministru tas-Saħħa Spanjol, Salvador Illa qal li Spanja għandha bżonn tieħu miżuri drastiċi biex tiġġieled il-pandemija tal-Coronavirus hekk kif stqarr li s-sitwazzjoni m’għadhiex taħt kontroll u l-Gvern qed jikkunsidra restrizzjonijiet ġodda. Fl-aħħar sigħat, Spanja saret l-ewwel pajjiż fl-Ewropa li rreġistra miljun każ tal-COVID. Waqt li l-imwiet bil-COVID jinsabu fil-livell ta’ madwar mija kuljum, ferm inqas mid-900 ta’ Marzu li għadda, il-pazjenti fl-isptarijiet żdiedu b’20% u t-tobba bdew iwissu li operazzjonijiet mhux urġenti jaf ikollhom jiġu posposti. U fil-Ġermanja, ġew reġistrati rekord ta’ aktar minn 10,000 każ ġdid f’ġurnata waħda sa mill-bidu tal-pandemija. Din hi t-tieni darba f’ġimgħa li l-Ġermanja kellha żieda rekord. Waqt li l-uffiċjali tas-saħħa pubblika qalu li l-isptarijiet jinsabu ppreparati għaż-żieda ta’ pazjenti li jista’ jkollhom bżonn il-kura, membri tal-Armata qed iduru l-irħula biex jagħtu daqqa t’id fil-proċess tal-contact tracing. U r-restrizzjonijiet fosthom fir-Renju Unit qed iqanqlu aktar frustrazzjoni fost għadd kbir ta’ persuni fosthom il-pensjonanti li bla mistenni sabu lil Maureen Eames ta’ 83 sena tmexxi ‘l quddiem il-karba tagħhom. “I’m 83, I don’t give a sod. I look at it this way – I’ve not got that many years left in me and I’m not going to be fastened in a house when the government have got it all wrong”. Mill-banda l-oħra fl-Iżvezja, il-Gvern qed jirrakkomanda lill-anzjani ta’ l fuq minn 70 sena u persuni vulnerabbli li m’għandhomx għalfejn jiżolaw irwieħhom id-dar minħabba l-imxija tal-COVID. Għalkemm fl-aħħar ġimgħat l-għadd ta’ każi ġodda fl-Iżvezja żdiedu, il-Gvern qal li huma inqas minn April jew Mejju li għadda. F’dan l-isfond, l-aġenzija tas-saħħa qalet li ħarġet b’din ir-rakomandazzjoni għaliex qed tosserva żieda fil-mard mentali fost l-anzjani. Għal bosta xhur, l-anzjani u l-gruppi f’riskju ngħataw il-parir jevitaw li jmorru fi ħwienet fosthom spiżeriji u supermarkets. Madankollu, il-Kap tas-Saħħa Pubblika qal li dawn ir-rakkomandazzjonijiet kellhom konsegwenzi mentali u fiżiċi."
2020-10-22,Sa Settembru tħallsu iktar minn €233 miljun f’suppliment tal-paga,https://www.tvm.com.mt/mt/news/sa-settembru-thallsu-iktar-minn-e233-miljun-fsuppliment-tal-paga/,"F’konferenza tal-aħbarijiet bid-dettalji ta’ miżuri li ħarġu mill-budget, il-Ministru għall-Ekonomija Silvio Schembri qal li l-ammont ta’ negozji li ngħataw il-wage supplement mill-Gvern kien ta’ 16,894 u b’din l-iskema setgħu jagħtu s-suppliment tal-paga lil 82,000 ħaddiem. Il-Ministru Schembri qal li minn Marzu sa Settembru ta’ din is-sena tħallsu iktar minn €233 miljun  f’suppliment tal-paga. Dwar l-iskema ta’ rifużjoni ta’ 50% fil-kontijiet tad-dawl għax-xhur bejn Lulju u Settembru, il-Gvern alloka budget ta’ €35 miljun, bil-Ministru Schembri jgħid din ir-rifużjoni kienet tvarja bejn €1,500 sa massimu ta’ €7,500 skont id-daqs tan-negozju u n-numru ta’ impjegati. Il-Ministru Schmebri qal li l-Gvern ikkonsulta ma’ dawk milquta minn din is-sitwazzjoni tal-Covid biex fil-Budget ħareġ b’miżuri ntiżi għall-esiġenzi tal-lum u tal-futur. “Ħabbarna diversi skemi ta’ investiment u skemi wkoll li nkomplu nsostnu lin-negozji tagħna ħalli kemm jista’ jkun jżommu lill-impjegati tagħna. Dan hu perjodu li se jgħaddi. Hu perjodu ta’ sfida nafu, naf li hemm min qed jagħmel is-sagrifiċċji, pero’ għalhekk hemm il-Gvern li qed jerfa’ wkoll parti minn dan il-piż.” Il-Kap Eżekuttiv tal-Malta Enterprise, Kurt Farrugia, qal li l-Gvern qed jgħin ukoll negozji żgħar biex anke f’dawn iż-żminijiet jibqgħu jinvestu. “Dawk li joħorġu bi proġett fejn u jirriġeneraw il-business b’mod innovattiv partikolarment f’oqsma bħal internet of things, industrija 4.0, fejn bażikament inkunu qegħdin il-business tagħhom jagħmluh ħafna iktar modern, dawk li se jkollhom kuraġġ jinvestu se jsibu għajnuna sa 50% ta’ dak l-investiment li titla’ sa spiża ta’ €200,000."
2020-10-22,"111-il każ ġdid ta’ Covid-19 f’Malta, 53 oħra mfejqa",https://www.tvm.com.mt/mt/news/111-il-kaz-gdid-ta-covid-19-fmalta-53-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 111-il persuna f’Malta ħarġu pożittivi għall-Covid-19 minn fost 2,951 swab test. Ħabbru wkoll li 53 min-nies oħra ġew iddikjarati li fiequ mill-virus. Minn meta faqqgħet il-pandemija fiequ 3,384 persuna. Minn Marzu ’l hawn f’Malta nstabu 5,137 persuna pożittivi għall-Covid-19, li minnhom hemm 1,704 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 14 kienu membri tal-familja li kellhom li xi ħadd pożittiv għall-virus, 10 kienu kollegi ta’ persuni pożittivi, 13 kienu f’kuntatt dirett ma’ persuni pożittivi, persuna minn attivitajiet soċjali ma’ persuni pożittivi, u 2 każi impurtati."
2020-10-22,Żewġ anzjani jmutu waqt li kienu pożittivi bil-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-bil-covid-19-2/,"Il-Ministeru għas-Saħħa ħabbar li żewġ anzjani ta’ 72 u 82 sena mietu lbieraħ filgħaxija waqt li kienu pożittivi bil-Covid-19. Fl-ewwel każ, anzjana ta’ 72 sena ddaħħalet l-Isptar Mater Dei fis-26 ta’ Settembru, u ġiet ikkonfermata pożittiva għall-Covid-19 fil-5 ta’ Ottubru. Hija baqħet tingħata kura fl-Isptar Mater Dei, fejn mietet ilbieraħ filgħaxija. Fit-tieni każ, anzjan ta’ 82 sena li ġie kkonfermat pożittiv għall-Covid-19 fit-12 ta’ Ottubru. Huwa ddaħħal l-isptar Mater Dei fit-13 ta’ Ottubru u ġie trasferit fl-Isptar St Thomas fis-16 ta’ Ottubru. Hekk kif il-kundizzjoni tiegħu, qalbet għall-agħar, reġa’ ġie trasferit l-Isptar Mater Dei ilbieraħ, fejn miet aktar tard filgħaxija. Iż-żewġ anzjani kellhom kundizzjonijiet ta’ saħħa oħrajn"
2020-10-22,Il-Fergħa tal-BOV taż-Żurrieq terġa’ tiftaħ,https://www.tvm.com.mt/mt/news/il-fergha-tal-bov-taz-zurrieq-terga-tiftah/,"Il-Bank of Valletta jixtieq javża lill-klijenti li l-Fergħa taż-Żurrieq ser terġa’ tiftaħ mill-Ħamis 22 ta’ Ottubru. Il-Fergħa kienet temporanjament magħluqa wara li impjegat irriżulta pożittiv għall-COVID-19. Il-Bank ħatar speċjalisti fil-kontroll tal-prevenzjoni tal-infezzjonijiet sabiex jiddiżinfetta l-Fergħa, bl-Awtoritajiet tas-Saħħa taw il-konferma tagħhom li l-Fergħa hija sikura sabiex tinfetaħ mill-ġdid."
2020-10-21,Jekk se tuża visor l-aħjar tilbes ukoll maskra taħtu,https://www.tvm.com.mt/mt/news/jekk-se-tuza-visor-l-ahjar-tilbes-ukoll-maskra-tahtu/,"L-Awtoritajiet tas-Saħħa ħarġu linji gwida dwar l-użu tal-maskri u l-visors kontra t-tixrid tal-Covid-19. L-Uffiċċju tas-Supretendent tas-Saħħa Pubblika jirrakkomanda l-ilbies ta’ maskri tad-drapp jew maskri mediċi, u li qabel jintlibsu u meta jitneħħew wieħed għandu jaħsel idejh, filwaqt li jekk persuna se ddum bil-maskra għandha tibdilha kull tant ħin. Anke jekk il-maskra tagħti sens ta’ protezzjoni, xorta waħda trid tinżamm id-distanza soċjali. Mhux rakkomandat li l-visor jintlibes waħdu iżda tintlibes ukoll il-maskra. Fil-linji gwida jingħad li m’hawnx evidenza li l-visors huma sors effettiv ta’ kontroll jew protezzjoni kontra l-virus, iżda jistgħu jintużaw minn persuni li għandhom problemi ta’ saħħa jew minn tfal bi bżonnijiet speċjali. Meta tilbes u tneħħi l-visor huwa importanti li taħsel idejk ukoll. Il-maskri għandhom jintlibsu barra d-dar kullimkien għajr għal xi eċezzjonijiet u għandhom jgħattu l-imnieħer, il-ħalq u l-geddum."
2020-10-21,Raġel ta’ 68 sena miet waqt li kellu l-Covid-19,https://www.tvm.com.mt/mt/news/ragel-ta-68-sena-miet-waqt-li-kellu-l-covid-19/,Raġel ta’ 68 sena miet waqt li kien pożittiv bil-Covid-19. Il-Ministeru għas-Saħħa qal li l-anzjan iddaħħal l-Isptar Mater Dei fis-27 ta’ Settembru u ġie kkonfermat pożittiv għall-Covid-19 dakinhar stess. Huwa baqa’ jingħata kura fit-Taqsima tal-Kura Intensiva fl-Isptar Mater Dei fejn miet aktar kmieni llum. Intqal li l-anzjan kellu kundizzjonijiet ta’ saħħa ulterjuri.
2020-10-21,Jiżdiedu l-pajjiżi li jekk tivjaġġa minnhom trid tippreżenta test tal-Covid-19,https://www.tvm.com.mt/mt/news/jizdiedu-l-pajjizi-li-jekk-tivjagga-minnhom-trid-tipprezenta-test-tal-covid-19/,"Minn nhar il-Ġimgħa f’nofsillejl li ġej jidħol fis-seħħ avviż legali ġdid b’lista reveduta għall-Ittestjar Mandatorju ta’ Ċerti Vjaġġaturi. Il-Ministru responsabbli mis-Saħħa Pubblika jgħarraf li kull vjaġġatur li jiġi minn xi pajjiż elenkat fil-lista riveduta ta’ pajjiżi indikata hawn taħt għandu jipprovdi PCR COVID-19 test negattiv magħmul mhux aktar minn tnejn u sebgħin (72) siegħa qabel il-wasla tiegħu f’Malta. Vjaġġaturi ġejjin f’Malta minn xi wieħed fost dawn il-pajjiżi li jonqsu milli jipproduċu dan it-test, jistgħu jkunu sottomessi għall-ittestjar f’Malta u jistgħu jkunu soġġetti għall-kwarantina. Din hija l-lista riveduta ta’ pajjiżi: L-Awstrija Il-Belġju (l-ajruporti kollha) Il-Bulgarija Franza (l-ajruporti kollha ta’ Pariġi u ta’ Marsilja) L-Irlanda L-Olanda (l-ajruporti kollha) Il-Polonja (Gdansk u Krakow) Il-Portugall (Porto) Ir-Renju Unit (Belfast, Cardiff, Leeds, Liverpool, Manchester, Newcastle) Ir-Repubblika Ċeka Spanja (l-ajruporti ta’ Madrid, ta’ Barċellona u ta’ Girona) L-Iżvizerra It-Tuneżija L-Ungerija."
2020-10-21,"155 każ ġdid ta’ Covid-19 f’Malta, 49 oħra mfejqa",https://www.tvm.com.mt/mt/news/155-kaz-gdid-ta-covid-19-fmalta-49-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 155 persuni f’Malta ħarġu pożittivi għall-Covid-19 minn fost 2,823 swab test. Ħabbru wkoll li 49 min-nies oħra ġew iddikjarati li fiequ mill-virus. Minn meta faqqgħet il-pandemija fiequ 3,331 persuna. Minn Marzu ’l hawn f’Malta nstabu 5,026 persuna pożittivi għall-Covid-19, li minnhom hemm 1,649 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 20 kienu membri tal-familja li kellhom li xi ħadd pożittiv għall-virus, 8 kienu kollegi ta’ persuni pożittivi, 12 kienu f’kuntatt dirett ma’ persuni pożittivi, 14 minn attivitajiet soċjali ma’ persuni pożittivi, u 2 każi impurtati."
2020-10-21,Min hu l-iktar f’riskju li jbati fit-tul bl-effetti tal-Covid-19?,https://www.tvm.com.mt/mt/news/min-hu-l-iktar-friskju-li-jbati-fit-tul-bl-effetti-tal-covid-19/,"Studju minn King’s College London ittanta jagħmel stima ta’ kemm in-nies qed idumu jbatu bl-effetti tal-Covid-19, u min huwa l-iktar f’riskju li jdum ikarkar. L-istudju sab li minbarra l-età avvanzata, tliet fatturi oħra li jżidu r-riskju ta’ Covid fit-tul huma: jekk int mara, jekk għandek piż żejjed, jew jekk tbati bl-asthma. Ir-riżultati tal-istudju huma bbażati fuq is-sintomi li n-nies issottomettew permezz tal-Covid Symptom Study app. Din l-app tat indikazzjoni wkoll ta’ liema huma l-pazjenti li se jdumu jbatu bil-Covid-19 abbażi tas-sintomi li jħossu fil-bidu. Jekk fl-ewwel ġimgħa wieħed iħoss iktar minn ħames sintomi f’daqqa, fosthom li jitlef is-sens tax-xamm u t-togħma, ikollu s-sogħla, iħossu għajjien, tuġgħu rasu, u jkollu d-diahorrea, il-probabbiltà hi li se jdum iktar ibati bl-effetti tal-Covid-19. Kien iċċarat li filwaqt li bil-Covid-19 l-irġiel jidhru li huma iktar f’riskju li jimirdu b’mod gravi u jitlifu ħajjithom, in-nisa huma iktar f’riskju li jibqgħu jbatu mill-Covid fit-tul. Ħareġ ukoll li l-uniku kundizzjonijiet mediċi li ġew marbuta ma’ Covid fit-tul huma l-asthma u l-mard tal-pulmun. L-istudju jistma li 1 minn kull 4 persuni jkun marid għall mill-inqas 4 ġimgħat, 1 minn 20 persuna jkun marid għal mill-inqas 8 ġimgħat, u 1 minn kull 45 persuna jkun marid għal mill-inqas 12-il ġimgħa."
2020-10-21,Il-Gvern Brażiljan se jixtri konsenja ta’ tilqima għall-Coronavirus miċ-Ċina,https://www.tvm.com.mt/mt/news/il-gvern-braziljan-se-jixtri-konsenja-ta-tilqima-ghall-coronavirus-mic-cina/,Il-Gvern Brażiljan ħabbar li se jkun qiegħed jixtri konsenja ta’ tilqima għall-coronavirus miċ-Ċina. L-awtoritajiet qalu li l-programm biex tingħata t-tilqima se jkun qed jibda f’Jannar tas-sena d-dieħla. Il-Brażil għandu fost l-ogħla rata ta’ Covid-19 fid-dinja b’aktar minn 5 miljun każ ikkonfermat.
2020-10-21,Ir-Renju Unit bl-ogħla għadd ta’ każijiet ta’ Covid-19 f’ġurnata,https://www.tvm.com.mt/mt/news/ir-renju-unit-bl-oghla-ghadd-ta-kazijiet-ta-covid-19-fgurnata/,"Ir-Renju Unit irrapporta l-ogħla għadd ta’ każijiet ta’ COVID-19 f’ġurnata hekk kif skont id-dipartiment tas-saħħa u l-kura soċjali, ilbieraħ kien hemm 21,331 każ. Dan ifisser li fir-Renju Unit kienu irreġistrati 762,542 każ, waqt li lbieraħ kienet irreġistrata l-ogħla rata ta’ imwiet – 241."
2020-10-20,Dibattitu dwar il-Covid-19 fil-Parlament,https://www.tvm.com.mt/mt/news/dibattitu-dwar-il-covid-19-fil-parlament/,"F’dibattitu dwar il-Covid, illum fil-Parlament id-Deputat Prim Ministru Chris Fearne ħabbar li Malta se tkun minn tal-ewwel li se tirċievi l-vaċċin fil-bidu tas-sena d-dieħla, filwaqt li l-Kap tal-Oppożizzjoni Bernard Grech appella lill-Gvern biex jinforma lill-poplu u jserraħlu moħħu b’dak li għaddej. Il-Kamra tad-Deputati ddiskutiet is-sitwazzjoni attwali tal-Covid 19, bil-Kap tal-Oppoħizzjoni u tal-Partit Nazzjonalista Bernard Grech qal li l-pandemija heżżet id-drawwiet u ċertezzi tal-ħajja waqt li ġabet biża’ u tbatija. Huwa qal li l-Partit Nazzjonalista ma riedx jagħmel ballun politiku minn din is-sitwazzjoni u sostna li l-Gvern għandu jispjega x’wassal għaż-żieda fil-każijiet ta’ Covid fid-djar tal-anzjani u x’miżuri ttieħdu, waqt li rrimarka kif ħadd ma ha responsabbiltà għal dan. Tkellem dwar il-ħtieġa ta’ iktar investiment għal contact tracing aħjar u biex jonqos il-backlog tas-swabbing. Il-Kap tal-Oppożizzjoni Grech sostna li importanti jieqaf l-indħil mill-Prim Ministru għax il-pajjiż ma jistax jibqa’ għaddej qisu xejn mhu xejn, filwaqt li appella lill-Gvern biex jinforma lill-poplu u jserraħlu moħħu b’dak li għaddej. Id-Deputat Prim Minsitru u Ministru tas-Saħħa Chris Fearne qal li Malta se tkun fost l-ewwel grupp ta’ pajjiżi Ewropej li se tirċievi l-vaċċin li mistenni jasal f’Malta fil-bidu tas-sena d-dieħla. Wara mistoqsijiet li saru miż-żewġ naħat tal-Kamra, id-Deputat Prim Ministru qal li l-Kap tal-Oppożizzjoni m’għamel ebda proposta ta’ x’missu jagħmel il-pajjiż biex inaqqas in-numri u jsolvi l-pandemija. Qal li l-kumitat ta’ azzjoni tal-Partit Nazzjonalista żbalja dwar ir-rapid testing, b’Dr Fearne jgħid li dak it-test ma jaħdimx. Spjega kif it-test li qed jiddaħħal Malta kien introdott fis-suq ftit ġimgħat ilu u jsir skont il-kriterji tal-għaqda dinjija tas-saħħa. Il-Minsitru Fearne ħabbar li 160 infirmier ġdid li għadhom kemm iggradwaw ġew impjegati kollha u sostna li fil-jiem li ġejjin se jiġu ngaġġati 200 infirmier ieħor. Id-Deputat Prim Ministru Fearne appella għar-responsabbiltà u d-dixxiplina biex il-pajjiż jegħleb din il-pandemija.  "
2020-10-20,Il-Maltin jaraw lill-Unjoni Ewropea bħala parti mis-soluzzjoni tal-pandemija tal-Coronavirus,https://www.tvm.com.mt/mt/news/il-maltin-jaraw-lill-unjoni-ewropea-bhala-parti-mis-soluzzjoni-tal-pandemija-tal-coronavirus/,"Il-Maltin huma l-aktar li jaraw lill-Unjoni Ewropea bħala parti mis-soluzzjoni tal-pandemija tal-Coronavirus. Fit-tielet stħarriġ li l-Parlament Ewropew ikkummissjona fi żmien il-pandemija, 87% tal-Maltin intervistati bejn l-aħħar ta’ Settembru u l-bidu t’Ottubru qalu li l-Unjoni Ewropea għandu jkollha aktar kompetenzi biex tindirizza kriżijiet bħal pandemija tal-COVID waqt li l-medja fl-Unjoni hija ta’ 66%. Fl-istħarriġ, kważi sebgħa minn kull għaxar Maltin intervistati qalu li l-Unjoni Ewropea għandu jkollha aktar mezzi finanzjarji biex jingħelbu l-konsegwenzi tal-pandemija. Waqt li 69% tal-Maltin intervistati qalu li l-Unjoni Ewropea għandu jkollha budget akbar biex tindirizza l-isfidi li ġabet l-imxija tal-COVID, il-medja fl-Unjoni Ewropea hija ta’ 54%. B’31%, id-Daniżi l-inqas li jaqblu ma’ dan. 57% taċ-Ċiprijotti qalu li l-kriżi attwali diġà qed ikollha impatt negattiv fuq id-dħul personali tagħhom. Il-Griegi huma t-tieni l-aktar li l-pandemija qed taffettwalhom il-but waqt li 43% tal-Maltin qalu li l-kriżi qed tħallilhom inqas flus. Il-medja fl-Unjoni Ewropea hjia ta’ 39%. Fl-istess stħarriġ, kważi tmienja minn kull għaxar Maltin, simili ħafna għall-medja fl-Unjoni Ewropea, jappoġġaw il-kunċett li l-Unjoni għandha tipprovdi biss fondi lill-Istati Membri bil-kundizzjoni li l-gvern nazzjonali jimplimenta l-istat tad-dritt u l-prinċipji demokratiċi."
2020-10-20,Jingħataw aktar minn 250 ċitazzjoni b’rabta mal-ilbies tal-maskri,https://www.tvm.com.mt/mt/news/jinghataw-aktar-minn-250-citazzjoni-brabta-mal-ilbies-tal-maskri/,"Fi tmiem il-ġimgħa li għaddiet il-pulizija u l-uffiċjali tal-komunità taw iktar minn 250 ċitazzjoni f’każi fejn persuni kisru l-ordnijiet li diġà jġorru multi dwar ilbies tal-maskri. Dan qalu l-Ministru tal-Intern u Sigurtà Nazzjonali, Byron Camilleri f’post fuq il-media soċjali li fiha sostna li fil-jiem li ġejjin dawn il-multi se jkunu estiżi għal dawk li ma jilbsux il-maskra anke barra. Irrimarka wkoll li saru mijiet ta’ spezzjonijiet u l-maġġoranza tan-nies qed juru dixxiplina u f’ħafna każi l-awtoritajiet qed jipprovaw jiġbdu l-attenzjoni u jedukaw lin-nies. Il-Ministru Camilleri qal li l-entitajiet li jżommu l-ordni qed jaħdmu id f’id mal-ispettortat għas-saħħa pubblika u l-infurzar tal-awtorità tat-turiżmu biex ikunu infurzati anke r-regoli li hemm għal stabbilimenti ta’ divertiment bħal bars u ristoranti."
2020-10-20,"134 każi ġodda ta’ Covid-19 f’Malta, 40 oħra mfejqa",https://www.tvm.com.mt/mt/news/134-kazi-godda-ta-covid-19-fmalta-40-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 134 persuni f’Malta ħarġu pożittivi għall-Covid-19 minn fost 2,690 swab test. Ħabbru wkoll li 40 min-nies oħra ġew iddikjarati li fiequ mill-virus. Minn meta faqqgħet il-pandemija fiequ 3,282 persuna. Minn Marzu ’l hawn f’Malta nstabu 4,871 persuna pożittivi għall-Covid-19, li minnhom hemm 1,543 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 36 kienu membri tal-familja li kellhom li xi ħadd pożittiv għall-virus, 6 kienu kollegi ta’ persuni pożittivi, 10 kienu f’kuntatt dirett ma’ persuni pożittivi, u 6 minn attivitajiet soċjali ma’ persuni pożittivi, 2 każi minn Paceville u tlieta impurtati."
2020-10-20,Anzjana ta’ 72 sena tmut waqt li kienet pożittiva għall-Covid-19,https://www.tvm.com.mt/mt/news/anzjana-ta-72-sena-tmut-waqt-li-kien-pozittiv-ghall-covid-19/,"Anzjana ta’ 72 sena mietet waqt li kienet pożittiva bil-Covid-19. Fi stqarrija, il-Ministeru għas-Saħħa qal li l-anzjana ddaħħlet l-Isptar Mater Dei fit-13 ta’ Ottubru, u ġiet ikkonfermata pożittiva għall-Covid-19 fil-15 ta’ Ottubru. Hija baqgħet tingħata kura fl-Isptar Mater Dei, fejn mietet aktar kmieni llum. L-anzjana kellha kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza fiżika u l-użu tal-maskra kullimkien."
2020-10-19,Estiża sa Marzu 2021 l-Covid Wage Supplement,https://www.tvm.com.mt/mt/news/covid-wage-supplement-extended-to-march-2021/,"Il-Ministru tal-Finanzi Edward Scicluna qal li sal-lum permezz tal-COVID Wage Supplement ġew salvagwardjati mal-100,000 impjieg u ngħatat għajnuna lil aktar minn 20,000 kumpanija. Qal li wara li l-Gvern tkellem mal-imsieħba soċjali se jestendi din l-għajnuna sal-aħħar ta’ Marzu 2021. Spjega li huwa stmat li l-ispiża fuq din l-iskema se tlaħħaq sa €40 miljun fix-xahar. Intant, dwar il-miżuri li jgħinu l-likdiwidità tan-negozji li tħabbru fil-Pjan tar-Riġenerazzjoni Ekonomika, fsothom it-tax deferrals, il-moratorium, is-self mill-banek garantit mill-Gvern kif ukoll is-sussidju fuq l-imgħax, dawn se jibqgħu fis-seħħ. Qal li lejn l-aħħar ta’ Marzu, 2021, se ssir evalwazzjoni ta’ dawn il-miżuri b’konsultazzjoni mal-imsieħba soċjali.  "
2020-10-19,Il-Kap tal-Oppożizzjoni jiltaqa’ ma’ Prof Gauci u l-unions tal-professjonisti mediċi,https://www.tvm.com.mt/mt/news/il-kap-tal-oppozizzjoni-jiltaqa-ma-prof-gauci-u-l-unions-tal-professjonisti-medici/,"It-tim t’azzjoni dwar il-pandemija mmexxi mill-Kap tal-Oppożizzjoni Bernard Grech kellu laqgħat mas-Supretendent tas-Saħħa Pubblika, l-Unjin tal-Infermieri u l-Qwiebel (MUMN) u l-Assoċjazzjoni Medika Maltija (MAM). Waqt il-laqgħa mas-Supretendent tas-Saħħa Pubblika Charmaine Gauci, Dr Grech sostna li d-deċiżjonijiet dwar il-Covid-19 għandhom ikunu f’idejn l-awtoritajiet tas-saħħa u mhux f’idejn il-Prim Ministru.  Huwa tenna l-fiduċja tal-Partit Nazzjonalista fis-Supretendent tas-Saħħa u fl-esperti li jaħdmu magħha, u esprima dispjaċir għall-fatt li ħidmiethom qal li ġiet imxekkla minn dikjarazzjonijiet li għamel il-Prim Ministru. F’laqgħa oħra li kellu mal-Unjin tal-Infermieri u l-Qwiebel (MUMN), il-Kap tal-Oppożizzjoni Bernard Grech tenna l-apprezzament għall-ħidma bla heda mill-professjonisti fil-qasam tas-saħħa u l-frontliners kollha. Ġie diskuss ukoll in-nuqqas ta’ riżors uman fis-settur tas-saħħa u dwar is-sitwazzjoni kurrenti, fejn mhux biss in-numru ta’ sodod fl-ITU huwa importanti iżda li kull sodda jkollha infermiera speċjalizzati. Il-Partit Nazzjonalista qal li aktar tard illum it-tim t’azzjoni se jkun qed jiltaqa’ mal-Assocjazzjoni Medika Maltija (MAM) biex magħhom ukoll jitkomplew id-diskussjonijiet dwar is-sitwazzjoni tal-pandemija. "
2020-10-19,"109 każi ġodda ta’ Covid-19 f’Malta, 6 oħra mfejqa",https://www.tvm.com.mt/mt/news/109-kazi-godda-ta-covid-19-fmalta-6-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 109 persuni f’Malta ħarġu pożittivi għall-Covid-19 minn fost 2,561 swab test. Ħabbru wkoll li 6 min-nies oħra ġew iddikjarati li fiequ mill-virus. Minn meta faqqgħet il-pandemija fiequ 3,242 persuna. Minn Marzu ’l hawn f’Malta nstabu 4,737 persuna pożittivi għall-Covid-19, li minnhom hemm 1,450 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 40 kienu membri tal-familja li kellhom li xi ħadd pożittiv għall-virus, 17 kienu kollegi ta’ persuni pożittivi, 7 kienu f’kuntatt dirett ma’ persuni pożittivi, u 6 minn attivitajiet soċjali ma’ persuni pożittivi, u tnejn impurtati."
2020-10-19,Il-Forum Unions Maltin jitlob miżuri iktar ħarxa għall-Covid-19,https://www.tvm.com.mt/mt/news/il-forum-unions-maltin-jitlob-mizuri-iktar-harxa-ghall-covid-19/,"Il-Forum Unions Maltin qed jappella għal miżuri iktar ħarxa biex jilqgħu għall-imxija tal-Covid-19. Fi stqarrija l-forum qal li l-ilbies obbligatorju tal-maskri huwa pass fid-direzzjoni t-tajba, iżda hemm bżonn miżuri iktar b’saħħithom biex il-pandemija tkun ikkontrollata sal-aħħar tas-sena. Qal li fost il-miżuri li jistena li jittieħdu, hemm l-għeluq temporanju ta’ stabbilimenti fejn in-nies tinġabar ġewwa, il-bżonn li wieħed jippreżenta ċertifikat negattiv meta jidħol Malta, enfasi mill-ġdid fuq it-telework, u li jintaqqas l-ammont ta’ nies li jistgħu jinġabru. Fost oħrajn, il-Forum qal li l-infurzar għandu jsir ma’ kulħadd u kullimkien mingħajr maħfriet."
2020-10-19,Il-Fergħa BOV ta’ Ħaż-Żabbar tingħalaq temporanjament wara li impjegat jirriżulta pożittiv għall-Covid-19,https://www.tvm.com.mt/mt/news/il-fergha-bov-ta-haz-zabbar-tinghalaq-temporanjament-wara-li-impjegat-jirrizulta-pozittiv-ghall-covid-19/,"Il-Bank of Valletta qed javża lill-klijenti tiegħu li l-Fergħa ta’ Ħaż-Żabbar ser tingħalaq b’mod temporanju mit-Tnejn 19 ta’ Ottubru wara li wieħed mill-impjegati irriżulta pożittiv għall-COVID-19. Il-Fergħa se tiġi diżinfettata skont il-linji gwida tal-Awtoritajiet tas-Saħħa u terġa’ tinfetaħ meta jkun aċċertat li hija sikura għall-klijenti u l-impjegati tal-Bank. Il-Bank qal li f’każ li jkun hemm xi individwi li setgħu ġew esposti għall-kontaġju, dawn se jiġu infurmati mill-Awtorità tas-Saħħa bħala parti mill-protokoll tal-contact tracing. Intqal ukoll li l-faċilità tan-Night Safe ta’ din il-Fergħa għalissa mhux ha tkun disponibbli. Barra l-fergħa ta’ Ħaż-Żabbar hemm ukoll il-fergħat tiegħu tal-Gżira, tal-Marsa u ta’ Ħal-Qormi bħalissa huma wkoll magħluqa minħabba każijiet tal-COVID-19, filwaqt li l-Fergħa tal-Ħamrun qed toffri servizzi limitati."
2020-10-19,Covid-19: Direttur tal-WHO jfaħħar il-miżuri l-ġodda f’Malta,https://www.tvm.com.mt/mt/news/covid-19-direttur-tal-who-jfahhar-il-mizuri-l-godda-fmalta/,"Id-Direttur Reġjonali għall-Ewropa tal-WHO, it-Tabib Hans Kluge faħħar lil Malta tal-miżuri meħudin f’dak li ddeskriva bħala f’waqthom biex titrażżan l-imxija tal-Covid-19. F’post fuq il-midja soċjali, Kluge faħħar xogħol id-Deputat Prim Ministru u Ministru għas-Saħħa Chris Fearne tal-miżuri preventivi li ttieħdu f’Malta. Qal li l-miżuri hemm bżonnhom hekk kif fl-Ewropa l-Covid-19 qed terġa’ tgħolli rasha. "
2020-10-18,Il-President jappella biex niġbdu ħabel wieħed biex Malta toħrog mill-imxija tal-COVID-19,https://www.tvm.com.mt/mt/news/il-president-jappella-biex-nigbdu-habel-wiehed-biex-malta-tohrog-mill-imxija-tal-covid-19/,"Il-President ta’ Malta George Vella appella biex kulħadd jiġbed ħabel wieħed u noffru koperazzjoni sħiħa fuq il-livelli kollha biex Malta toħrog mill-imxija tal-COVID-19 bl-inqas ħsara possibli. Fi stqarrija dwar l-aħħar żviluppi tal-pandemija f’Malta, il-President Vella qal li bħal kumplament tad-dinja, il-pandemija reġgħet refgħet rasha bin-numri ta’ nies milquta dejjem jiżdied, minkejja l-miżuri kollha mill-awtoritajiet tas-saħħa. Huwa ddeskriva s-sitwazzjoni bħala waħda inkwetanti li qed ikollha impatt fuq is-saħħa fiżika u mentali u fuq l-aspetti soċjali u ekonomiċi tal-pajjiż. Iżda b’mod partikolari qal li jinkwetah is-settur tan-nies vulnerabbli fosthom l-anzjani li raw ħajjithom tinqaleb ta’ taħt fuq. Irrimarka li huwa tajjeb li nikkritikaw in-nuqqasijiet b’mod kostruttiv, madankollu ħadd m’għandu jfixkel l-isforzi kollettivi fil-ġlieda kontra l-coronavirus. Il-President Vella qal li huwa konxju tas-sagrifiċċji li qed jagħmel il-poplu u minn dawk mgħobbija bir-responsabiltà biex iħarsu s-saħħa pubblika. Huwa esprima apprezzament għal dawk kollha li jiġu wiċċ imb wiċċ mar-riskju li jieħdu l-virus fosthom il-carers, għalliema u edukaturi. Temm il-messaġġ tiegħu biex kulħadd jibqa’ jsegwi d-direttivi tal-awtoritajiet tas-saħħa u nżommu f’moħħna li mhux daqstant fil-bogħod, hemm ċans kbir li jasal ukoll il-vaċċin li jgħin biex tingħeleb din il-pandemija."
2020-10-18,"142 każ ġdid ta’ Covid-19 f’Malta, 52 oħra mfejqa",https://www.tvm.com.mt/mt/news/142-kaz-gdid-ta-covid-19-fmalta-52-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 142 persuna f’Malta ħarġu pożittivi għall-Covid-19 minn fost 2,404 swab test. Ħabbru wkoll li 52 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 3,236 persuna. Minn Marzu ’l hawn f’Malta nstabu 4,628 persuna pożittivi għall-Covid-19, li minnhom hemm 1,347 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 46 kienu membri tal-familja li kellhom li xi ħadd pożittiv għall-virus, 18 kienu kollegi ta’ persuni pożittivi, 3 kienu mill-grupp ta’ Paceville, 9 kienu f’kuntatt ma’ persuni pożittivi, u 4 minn attivitajiet soċjali."
2020-10-18,Covid-19: It-toroq ta’ Pariġi baħħ,https://www.tvm.com.mt/mt/news/covid-19-it-toroq-ta-parigi-bahh/,"It-toroq ta’ Pariġi u tmint ibliet oħra Franċiżi kienu qishom deżert totalment nieqsa min-nies minħabba r-restrizzjonijiet imposti biex matul il-lejl kulħadd jibqa’ ġo daru. L-għan ta’ din il-miżura hi biex tonqos ir-rata ta’ infezzjoni tal-coronavirus fi Franza li għandha waħda mill-ogħla rati fl-Ewropa. Sidien ta’ ristoranti u negozji li ilhom jaraw tnaqqis sostanzjali fil-bejgħ tagħhom mindu sar il-lockdown ta’ xahrejn fir-rebbiegħa, qed jilmentaw fuq dawn id-deċiżjonijiet. Fis-sigħat li ġejjin mistennija jitħabbru iżjed miżuri anke fl-Italja."
2020-10-17,Karattru simpatiku jfakkar lill-istudenti kif jilqgħu għall-Covid-19,https://www.tvm.com.mt/mt/news/karattru-simpatiku-jfakkar-lill-istudenti-kif-jilqghu-ghall-covid-19/,"Mal-istudenti u l-edukaturi tas-sekondarja De La Salle, f’din is-sena skolastika żdied il-karattru Lorme biex jgħin lill-istudenti jiftakru fil-prekawzjonijiet li jridu jieħdu għall-COVID-19. Lorme nħoloq minn Mario Cocker, tekniku tal-laboratorju, li spjega li l-karattru hu mnebbaħ mit-tabib Franċiż tas-seklu sbatax Charles de Lorme li kien ħoloq maskra b’wiċċ għasfur biex jipproteġi lilu nnifsu kontra l-pesta. “Ridt noħroġha għall-istudenti tal-lum il-ġurnata, biss meta tħares lejh titbissem xi ftit.” L-għalliem tad-drama u LSA Charles Grogan qal li s-soċjetà għandha vantaġġ li tista’ tikseb informazzjoni mill-mezzi tal-media soċjali b’kuntrast maż-żminijiet li għex fihom Lorme. “Dak iż-żmien ma kinux jafu kif din il-marda tiġi trasmessa, illum nafu anki permezz tamidja soċjali, permezz tat-tv, u facebook.” L-istudenti kollha issa rritornaw fl-iskejjel. Staqsejna lil dawk ta’ De La Salle minn fejn jiksbu t-tagħrif dwar l-imxija. Ara x’kellhom xi jgħidu:"
2020-10-17,Il-Pulizija bdew rondi biex jaraw li n-nies fit-triq lebsin il-maskra,https://www.tvm.com.mt/mt/news/il-pulizija-bdew-rondi-biex-jaraw-li-n-nies-fit-triq-lebsin-il-maskra/,"Mis-Sibt, l-ilbies tal-maskri sar obbligatorju mill-bieb tad-dar ‘il barra. Din hi waħda minn tliet miżuri mħabbra mill-gvern l-Ġimgħa filgħaxija biex titrażżan l-imxija tal-COVID-19. Mis-Sibt ukoll żdied l-infurzar bis-sehem ta’ erba’ awtoritajiet u min-nhar it-Tnejn stabbilimenti ta’ diveritment bħal bars u każini jridu jagħlqu sal-11 pm. L-awtoritajiet jisħqu fuq użu tajjeb tal-maskri b’mod li jgħattu l-imnieħer, il-ħalq u l-geddum; li taħsel idejk qabel u wara li tilbisha; u li ma tmissiex. Is-Sibt filgħodu ltqajna ma’ diversi uffiċjali tal-Pulizija u tal-LESA f’rondi biex jassiguraw li n-nies fuq barra lebsin il-maskri, anke jekk għall-ewwel ġimgħa ma japplikawx il-multi. Mat-trasport pubbliku, il-ħwienet u postijiet pubbliċi interni, mis-Sibt filgħodu l-obbligu li jintlbisu l-maskri daħal fis-seħħ għal kulħadd mill-bieb ‘il barra, għajr għal ftit ċirkustanzi. Jistgħu ma jilbsux il-maskra biss it-tfal ta’ taħt it-tliet snin, min għandu xi kundizzjonijiet mediċi speċjalment dawk respiratorji u ta’ mġiba, jew min minħabba nuqqas ta’ smigħ jaqra x-xofftejn. Il-maskra tista’ ma tintilibisx waqt attività fiżika qawwija bħal f’gym, ġiri u waqt li wieħed ikun qed juża r-rota. Tista’ titneħħa wkoll għal ftit ħin meta jkun hemm ħtieġa ta’ identifikazzjoni bħal fil-bank u fl-ajruport, imma trid terġa’ tintlibes minnufih wara. Il-maskra tista’ titneħħa wkoll biex isir trattament fuq il-wiċċ jew waqt li wieħed ikun qed jieħu xi mediċini jew ikun qed jingħata servizz. Il-bqija l-maskra għandha tintlibes minn kulħadd u kullimkien, f’toroq, pjazez u l-postijiet tax-xogħol kollha; sakemm wieħed ma jkunx waħdu f’uffiċċju. L-awtoritajiet tas-saħħa qalu li meta wieħed imur f’restaurant għandu jneħħi l-maskra biss meta jpoġġi mal-mejda u waqt li jkun qed jiekol. Maskra tista’ titneħħa meta wieħed ikun waħdu fil-karozza, imma hu rakkommandat li tintlibes meta fl-istess karozza jkun hemm persuni li ma jgħixux flimkien. Min-nhar it-Tnejn it-tfal fil-primarja jridu jilbsu l-maskra l-ħin kollu anke fil-klassi, bħalma diġà qed iseħħ fil-livell sekondarju u post-sekondarju. Dan ma jgħoddx għal tfal fiċ-childcare centres u l-kindergarten. L-infurzar se jiżdied bis-sehem ta’ erba’ awtoritajiet: il-pulizija, il-LESA, id-Direttorat tas-Saħħa Ambjentali u l-Awtorità tat-Turiżmu. Min jinqabad bla maskra jeħel multa ta’ €50 u tista’ titla’ għal €100 jekk ma titħallasx mal-ewwel. Il-multi se jibdew jingħataw minn tmint’ijiem oħra, biex din il-miżura tilħaq tindara minn kulħadd, bl-awtoritajiet diġa’ qalu li mhux eskluż li l-multi jiżdiedu jekk jinnutaw li r-regola mhix tiġi segwita."
2020-10-17,L-MUT titlob diskjussjoni fuq il-protokolli għall-għeluq tal-iskejjel,https://www.tvm.com.mt/mt/news/l-mut-titlob-diskjussjoni-fuq-il-protokolli-ghall-gheluq-tal-iskejjel/,"Il-Union tal-Għalliema, l-MUT, qed titlob lill-gvern jibda diskussjonijiet dwar protokolli għall-għeluq tal-iskejjel. L-MUT qalet li qed tagħmel din is-sejħa fl-isfond tal-għadd kbir ta’ każijiet li qed jiġu konfermati kuljum u r-rata għolja ta’ trasmissjoni tal-virus fil-komunità li qalet qed taffettwa l-iskejjel, l-edukaturi, l-istudenti u l-familji. Il-union qalet li f’xi mument, xi skejjel ser ikollhom jagħlqu iżda l-kriterji biex isir hekk għadhom mhumiex magħrufa. Tenniet li r-responsabilità għal dan tibqa’ tal-gvern, li kien hu li ddeċieda li jiftaħ l-iskejjel."
2020-10-17,"204 każi ġodda ta’ Covid-19 f’Malta, 42 oħra mfejqa",https://www.tvm.com.mt/mt/news/204-kaz-gdid-ta-covid-19-fmalta-42-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 204 persuni f’Malta ħarġu pożittivi għall-Covid-19 minn fost 2,885 swab test. Ħabbru wkoll li 42 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 3,184 persuna. Minn Marzu ’l hawn f’Malta nstabu 4,486 persuna pożittivi għall-Covid-19, li minnhom hemm 1,257 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 32 kienu membri tal-familja li kellhom li xi ħadd pożittiv għall-virus, 6 kienu kollegi ta’ persuni pożittivi, 5 kienu mill-grupp ta’ Paceville, 7 kienu f’kuntatt ma’ persuni pożittivi, u 2 każijiet kien importati."
2020-10-17,It-tmexxija ta’ Casa Antonia tgħid li d-dar hija ħielsa mill-Covid-19,https://www.tvm.com.mt/mt/news/it-tmexxija-ta-casa-antonia-tghid-li-d-dar-hija-hielsa-mill-covid-19/,"It-tmexxija ta’ Casa Antonia ddikjarat li d-dar għall-anzjani f’Ħal Balzan issa hija ħielsa kompletament mill-Covid-19, wara li fil-bidu ta’ Settembru sabet l-ewwel każ pożittiv. Fi stqarrija t-tmexxija tad-dar qalet li sat-30 ta’ Settembru kellha każ pożittiv wieħed biss peress li 34 pazjent kienu rkupraw mill-virus, filwaqt li fl-14 t’Ottubru d-dar kienet iddikjarata totalment ħielsa mill-Covid-19. Il-General Manager tad-dar, Dr Sarah Cassar, qalet li b’riżultat taż-żieda fin-numru ta’ każi ta’ Covid-19 f’Malta, f’din ir-residenza kienu ilhom isegwu proċeduri aktar rigorużi mis-7 ta’ Awwissu 2020. Intqal li malli nstab l-ewwel każ, ir-residenti kollha ntalbu biex jiżolaw ruħhom fil-kmamar  tagħhom, filwaqt li kemm ir-residenti kif ukoll l-istaff kollha ġew swabbed u mbagħad swabbed mill-ġdid wara 4 ijiem. L-ikliet kollha kienu servuti fil-kmamar, filwaqt li l-viżitaturi u kull min kien qed jipprovdi servizzi, inklużi fiżjoterapisti, twaqqfu kompletament milli jidħlu fid-dar. Ir-residenti kollha li ma kinux pożittivi komplew jkunu swabbed kull tlett ijiem. Residenti li kellhom sintomi jew li kellhom bżonn kura kienu iżolati fit-taqsima ta’ dipendenza għolja, filwaqt li residenti li setgħu kienu f’kuntatt ma’ kwalunkwe każ pożittiv mal-ewwel tqegħdu kwarantina. Intqal li l-miżuri ta’ kontroll tal-infezzjoni li kien hemm fis-seħħ qabel ma nstab l-ewwel każ kif ukoll it-taħriġ lill-ħaddiema mogħti fix-xhur ta’ qabel l-imxija kienu vitali biex id-dar tkun kapaċi tikkontrolla l-imxija. Barra minn hekk, Casa Antonia bbenefikat mill-pariri u l-gwida ta’ professjonisti pprovduti lid-dar mis-settur pubbliku."
2020-10-17,L-MUMN tgħid li m’hemmx biżżejjed infermiera mħarrġa għas-sodod imħejjija fl-ITU,https://www.tvm.com.mt/mt/news/l-mumn-tghid-li-mhemmx-bizzejjed-infermiera-mharrga-ghas-sodod-imhejjija-fl-itu/,"Il-Union għall-infermiera u l-qwiebel, l-MUMN, għamlet referenza għall-fatt li fl-isptar Mater Dei hemm 75 sodda mħejjija fl-ITU biex jilqgħu pazjenti bil-Covid-19, waqt li fl-Isptar Ġenerali t’Għawdex hemm 25. L-MUMN qalet li mhux l-ammont ta’ sodod biss huma importanti, imma anki l-infermiera speċjalizzati li jkun hemm magħhom. Sostniet li bħalissa m’hemmx biżżejjed infermiera mħarrġa għal dan l-ammont ta’ sodod. L-MUMN qalet li tinsab imħassba bl-ammont ta’ każi ta’ Covid-19 li qed jiżdiedu, u appellat lill-pubbliku biex iżomm id-distanza, jaħsel idejh spiss u jilbes il-maskra. Appellat ukoll lill-Gvern biex jikkunsidra miżuri oħra li ġew addottati minn pajjiżi oħra fl-Ewropa."
2020-10-17,“Il-Maltin u l-Għawdxin qed jgħinu nies fil-Perù jieħdu n-nifs” – L-Isqof Giovanni Cefai,https://www.tvm.com.mt/mt/news/il-maltin-u-l-ghawdxin-qed-jghinu-nies-fil-peru-jiehdu-n-nifs-l-isqof-giovanni-cefai/,"Għada, il-Ħadd 18 ta’ Ottubru 2020, il-Knisja Kattolika tfakkar il-Ġurnata Missjunarja. F’dan il-jum, il-Knisja titfa’ ħarsitha lejn il-ħidma mwettqa minn saċerdoti, reliġjużi u lajċi fl-artijiet tal-missjoni. Għal din l-okkażjoni, l-Isqof Giovanni Cefai miż-Żebbuġ Għawdex u membru tas-Soċjetà Missjunarja ta’ San Pawl, kiteb lil tvm.com.mt dwar il-ħidma li qed iwettaq hu u sħabu fi Huancané fil-Perù f’dan il-mument ta’ sfida, hekk kif apparti l-ħtiġijiet materjali u spiritwali ta’ kuljum qegħdin jikkumbattu wkoll il-pandemija tal-COVID-19. Il-Perù hu t-tmien l-aktar pajjiż fid-dinja fejn s’issa ġew reġistrati każi (862,417) u l-ħames l-aktar pajjiż b’imwiet ta’ persuni li ħadu l-virus (33,648). In-nies ta’ Huancané, fejn hemm l-Isqof Cefai, huma l-biċċa l-kbira foqra u jgħixu mill-biedja. Joqogħdu fuq il-muntanji u f’ħafna villaġġi ċkejknin li jinsabu sa 4,000 metru ‘il fuq mill-ilma baħar, u allura jkun hemm nuqqas ta’ ossiġnu u ħafna kesha. Iż-żona f’idejn l-Isqof Cefai hi 60 darba akbar fid-daqs minn Malta u Għawdex f’daqqa. L-Isqof Giovanni Cefai kitbilna hekk: “Il-konvoj ta’ Santa Marija reġa’ wasal! Kienu l-14 ta Awwissu meta rċevejt telefonata biex jgħiduli li Claris Foundation minn Malta kienu qegħdin jgħadduli donazzjoni sabiħa ħafna biex jgħinuni bl-ossignu għan-nies tal-Perù. Verament, ma stajtx ma niftakarx f’dik il-ġrajja sabiħa għal Maltin fl-eqqel tat-Tieni Gwerra Dinjija u li issa qiegħda terġa’ isseħħ għal dan il-poplu tal-Perù, meta f’tant tbatija u mumenti diffiċli dehret l-id ta’ Alla u ta’ Ommna Marija kważi kważi b’mod mirakoluż. Grazzi lilkom Maltin u Għawdxin li permezz tal-qalb ġeneruża tagħkom, qegħdin tgħinu lin-nies jieħdu n-nifs. Verament li hija ta’ qsim il-qalb li ħafna nies qegħdin imutu għax m’għandhomx min jipprovidilhom l-ossiġnu. Qed ngħinu lin-nies direttament bil-magni tal-ossiġnu li grazzi għal għajnuna tagħkom irnexxielna nakkwistaw. Din hija l-ewwel fażi tal-proġett, għax min-naħa tagħna se nixtru aktar magni tal-ossiġnu fil-futur qrib. Fil-fatt is-somma totali li bgħattuli intom il-Maltin u l-Għawdxin, biex nipprovdu l-ossiġnu u materjal mediku ieħor laħqet il-€86,256. Minn qalbi nixtieq ngħidilkom grazzi tal-ġenerożità kbira tagħkom. Nista’ ngħid li diġà għadna ekwivalenti għal impjant li jipproduċi 60 metru kubu ta’ ossiġnu kuljum (ekwivalenti għal 20 ċilindru ta’ 3 metri kubi kull wiehed). Peress li aħna qegħdin 4,000 metru ‘l fuq mill-ilma baħar, allura ridna nixtru magni speċjali biex jipproduċu biżżejjed ossiġnu għal dan l-għoli. Barra l-magni li jipproduċu l-ossiġnu, għandna wkoll 21 ċilindru ta’ ossiġnu għal minn ikollu bżonn. Ma’ dawn għandna armati swali biex il-pazjenti jkunu jistgħu jirċievu l-għajnuna u l-ossiġnu, taħt l-osservanza tat-tim mediku. Kull ġurnata li tgħaddi, flimkien nistgħu ngħidu, illum erġajna salvajna ħafna ħajjiet. Nixtieq nirringrazzja wkoll liċ-Ċentru Animazzjoni Missjunarja fi ħdan is-Soċjetà Missjunarja ta’ San Pawl li għadhom kif għaddewli donazzjoni sabiħa ħafna biex jisponsorjaw l-kċina tal-foqra għal sena sħiħa. Fil-parroċċa fejn ngħix, ftaħna kċina għal foqra u jiġu madwar 100 ruħ, fosthom ħafna anzjani, tfal u familji foqra biex jieħdu l-ikel magħhom. Grazzi lilkom Maltin u Ghawdxin li fis-Sajf għentuna fil-maratona “Oħloq Tbissima”. Anke l-Mission Fund għadhom kif għaddewli somma sabiħa ta €5,000 biex jgħinuna f’din il-missjoni. Ibqgħu ċerti li tinsabu fit-talb tiegħi ta’ kuljum. Ninsabu obbligati lejkom b‘mod speċjali fit-talb. F’isem dawn in-nies li qegħdin jirċievu l-għajnuna ngħidilkom: grazzi minn qalbi u kunu mberkin.”"
2020-10-17,Il-MAM tirreaġixxi għall-miżuri mħabbra lbieraħ,https://www.tvm.com.mt/mt/news/il-mam-tirreagixxi-ghall-mizuri-mhabbra-lbierah/,"L-Assoċjazzjoni Medika Maltija, il-MAM, qalet li miżuri tajbin kontra l-pandemija tal-coronavirus imma b’infurzar falz mhux jonqsu n-numri tal-Covid. Fi stqarrija dalgħodu, il-MAM qalet li l-Maltin għad iridu jaraw l-agħar ta’ din il-pandemija hekk kif qed tbassar li se jiżdied l-għadd ta’ persuni li jidħlu fit-taqsima tal-kura intensiva u anke l-imwiet. Il-MAM qalet li l-attitudni tal-gvern li “business as usual” u l-illużjoni falza ta’ normalità, li ppromwova l-Prim Ministru nnifsu, waslu għal rekord wara l-ieħor ta’ każijiet. Il-MAM qalet li dan hu l-aħħar ċans għall-Maltin hekk kif huma biss jistgħu jagħtu tama lis-sitwazzjoni. Waqt li laqgħet il-miżuri mħabbra lbieraħ filgħaxija, il-MAM qalet li jekk dawn ifallu m’hemmx għażla oħra għajr fost oħrajn għal lockdowns bħalma seħħ fi Spanja, Franza u r-Renju Unit."
2020-10-17,Il-Partit Nazzjonalista jirreaġixxi għall-miżuri mħabbra lbieraħ,https://www.tvm.com.mt/mt/news/il-partit-nazzjonalista-jirreagixxi-ghall-mizuri-mhabbra-lbierah/,"B’reazzjoni għall-miżuri mħabbra, il-Partit Nazzjonalista qal li b’dahru mal-ħajt u ffaċċjat bi kriżi li ġab b’idejh, il-Prim Ministru Robert Abela kkonferma li tilef il-kontroll tal-pandemija. Il-Partit Nazzjonalista qal li wara li qalilna li l-mewġ qiegħed fil-baħar, bir-rekord ta’ każi mħabbra u mwiet bil-COVID-19 jidher ċar illi l-mewġ qed jaħkem lilu u kellu joħroġ mill-moħba tieghu u jirreaġixxi għas-sitwazzjoni medika urġenti li għandu quddiemu wara pjan ta’ azzjoni politika konkreta mħabbra mill-Kap tal-Oppożizzjoni u tal-Partit Nazzjonalista Bernard Grech. Il-Partit Nazzjonalista qal li huwa ċar aktar minn qatt qabel li l-Prim Ministru tilef il-kontroll tal-pandemija u minħabba l-arroganza tiegħu issa qiegħed jibża’ u ammetta wkoll li seta’ jagħmel l-affarijiet aħjar. Sostna li Robert Abela naqas milli jserraħ ras l-għalliema, l-istudenti u l-ġenituri li għandu pjan u jaf x’għandu jagħmel biex l-iskejjel tagħna ma jingħalqux, naqas milli jserraħ ras is-sidien tal-ħwienet u l-ħaddiema u li għandu strateġija minn issa biex dan il-Milied ma jintilifx u naqas milli jagħti s-serħan tal-moħħ lill-vulnerabbli u lil dawk l-anzjani li għadhom magħluqin fi djarhom. Il-Partit Nazzjonalista qal li qiegħed ikun pro-attiv u minbarra t-twaqqif ta’ tim t’azzjoni talab ukoll dibattitu parlamentari fuq is-sitwazzjoni u li se jsir nhar it-Tlieta li ġej."
2020-10-16,Mit-28 ta’ Ottubru se jiddaħħlu fis-seħħ għadd ta’ Rapid Testing,https://www.tvm.com.mt/mt/news/mit-28-ta-ottubru-se-jiddahhlu-fis-sehh-ghadd-ta-rapid-testing/,"Mit-28 ta’ Ottubru se jiddaħħlu fis-seħħ għadd ta’ Rapid Testing. Dan qalu d-Deputat Prim Ministru Chris Fearne waqt il-Konferenza Stampa tal-lum spjega li dawn it-testijiet għandhom sensittività tal-virus ta’ aktar minn 90%. Se jintużaw fl-ajruport, f’xi skejjel permezz tad-dipartiment tal-edukazzjoni, fid-dipartiment tas-saħħa fl-emerġenza, fil-kura primarja u fost il-professjonisti u anke fid-djar tal-anzjani. Dwar il-vaċċin tal-influwenza, il-Ministru Fearne qal li fl-ewwel sitt ijiem li ilha tingħata ngħataw mal-75,000 tilqima. Kompla jgħid li l-Gvern se jġib 150,000 oħra apparti l-100,000 tilqima li se jingħataw mal-ewwel batch biex b’hekk f’Malta jkunu ngħataw total ta’ 250,000 tilqima tal-influwenza. Segwi l-konferenza stampa hawn:"
2020-10-16,Mil-lum obbligatorju l-ilbies tal-maskra anke fit-toroq,https://www.tvm.com.mt/mt/news/minn-ghada-obbligatorju-l-ilbies-tal-maskra-anke-fit-toroq/,"Waqt konferenza tal-aħbarijiet ilbieraħ, il-Prim Ministru qal li se jittieħdu miżuri biex titrażżan l-imxija tal-Covid-19 f’Malta u Għawdex. Fost dawn, mil-lum is-Sibt l-ilbies mandatorju tal-maskra kullimkien, fuq il-post tax-xogħol u anke fit-toroq. Id-Deputat Prim Ministru qal li kullimkien iridu jintlibsu l-maskri ħlief għal xi eċċezzjonijiet bħalma huma fil-karozza privata tal-persuna jew fid-dar. Min jinqabad mingħajr maskra jista’ jlaqqat multa ta’ €50 li jaf titla’ għal €100 jekk ma titħallasx dak il-ħin."
2020-10-16,Il-Fergħa tal-BOV tal-Marsa tingħalaq temporanjament,https://www.tvm.com.mt/mt/news/il-fergha-tal-bov-tal-marsa-tinghalaq-temporanjament/,"Il-Bank of Valletta jixtieq javża lill-klijenti tiegħu li l-Fergħa tal-Marsa ser tingħalaq b’mod temporanju minn għada wara li terza persuna nstabet pożittiva għal COVID-19. Iċ-ċekkijiet iddepożitati nhar l-Ġimgħa 16 ta’ Ottubru permezz tac-Cheque Deposit Box se jiġu pproċessati wara l-20 ta’ Ottubru. Il-faċilità tan-Night Safe ta’ din il-Fergħa għalissa mhux ħa tkun disponibbli. Il-Fergħa se tiġi diżinfettata skont il-linji gwida tal-Awtoritajiet tas-Saħħa u terġa’ tinfetaħ meta jkun aċċertat li hija sikura għall-klijenti u l-impjegati tal-Bank. F’każ li jkun hemm xi individwi li setgħu ġew esposti għall-virus, dawn se jiġu infurmati mill-Awtorità tas-Saħħa bħala parti mill-protokoll tal-contact tracing. Il-Bank jiskuża ruħu għal kull inkonvenjent lill-klijenti tiegħu. Intant, il-klijenti huma mħeġġa biex inaqqsu r-riskju ta’ kuntatt u jużaw l-ATMs, il-BOV Internet Banking, BOV Mobile Banking, BOV Pay u BOV Debit u Credit Cards għall-ħtiġijiet bankarji tagħhom u pagamenti. Klijenti li jeħtieġu servizzi mhux relatati mal-kaxxier bħal self għad-djar, self personali, investimenti, ftuħ ta’ kontijiet u applikazzjonijiet għal servizzi ġodda huma ġentilment mitluba jċemplu fuq 2131 2020 jew jibagħtu email fuq [email protected] sabiex jagħmlu appuntament mal-fergħa tagħhom. Il-Bank of Valletta se jkompli jieħu l-miżuri kollha meħtieġa fl-aħjar interess u sigurtà tal-klijenti u tal-impjegati tiegħu u jfakkar lill-klijenti li meta jżuru l-Bank għandhom dejjem isegwu l-prekawzjonijiet neċessarji bħad-distanza soċjali, jilbsu l-maskri kif suppost u jużaw sanitiser."
2020-10-16,Min-nhar it-Tnejn li ġej – bars u każini se jagħlqu fil-23:00,https://www.tvm.com.mt/mt/news/bars-u-kazini-se-jghalqu-fil-2300/,"Waqt il-konferenza tal-aħbarijiet, il-Prim Ministru qal li se jittieħdu miżuri biex titrażżan l-imxija tal-Covid-19 f’Malta u Għawdex. Fost dawn il-barijiet u każini għandhom jagħlqu sal-23:00 min-nhar it-Tnejn li ġej. Se jitwessa’ l-użu tal-maskra, iġenje u ż-żamma tad-distanza soċjali filwaqt jiżdied l-infurzar mill-awtoritajiet ikkonċernati – pulizija, awtorità tas-saħħa u tat-turiżmu. Ir-regoli li qed joħorġu jridu jinżammu, jekk le se jkun hemm il-konsegwenza tal-multi. Il-Prim Ministru qal li l-ħajja trid tkompli minkejja r-realtà li qed ngħixu fiha u għalhekk tidħol ir-responsabbiltà ta’ kull wieħed u waħda minna. Qal li ħadd għadu ma sab tarf kif irażżan l-imxija mingħajr ma titkisser in-normalità ta’ ħajja. Qal li l-każijiet żdiedu iżda s-sitwazzjoni tinsab taħt kontroll u għalhekk għandna nibqgħu ngħixu ħajjitna iżda b’responsabbiltà. Segwi l-konferenza stampa hawn:      "
2020-10-16,DALWAQT: Il-Prim Ministru b’konferenza tal-aħbarijiet dwar miżuri ġodda tal-Covid-19,https://www.tvm.com.mt/mt/news/il-prim-ministru-bkonferenza-tal-ahbarijiet-dwar-mizuri-godda-tal-covid-19/,"Fil-ħin li ġej, għall-ħabta tas-19:15, il-Prim Ministru Robert Abela, mistenni jindirizza konferenza tal-aħbarijiet dwar miżuri ġodda marbut mal-Covid-19. Fl-aħħar 24 siegħa, instab rekord ta’ 122 każ ġdid ta’ Covid-19 mentri l-Kummissarju għas-Saħħa bagħat ittra lis-Supretendent tas-Saħħa Pubblika jitlob għal miżuri aktar ħorox. Fost dawn il-miżuri talab għal multi li għandhom jitħallsu dik inhar stess filwaqt li kemm jista’ jkun, il-ħaddiema jaħdmu bit-telework. Il-konferenza se tixxandar dirett fuq TVM, tvm.com.mt u l-paġna Facebook ta’ TVM.  "
2020-10-16,Il-PN iwaqqaf tim ta’ azzjoni dwar il-Covid-19,https://www.tvm.com.mt/mt/news/il-pn-iwaqqaf-tim-ta-azzjoni-dwar-il-covid-19/,"Il-Kap tal-Oppożizzjoni u tal-Partit Nazzjonalista Bernard Grech ħabbar li se jwaqqaf tim tA’azzjoni li qal se jaħdem bla waqfien biex jiltaqa’ mal-korpi kostitwiti bl-għan li jitħejja pjan dwar il-Covid f’Malta. Dr Grech staqsa fejn jinsab il-Prim Ministru Robert Abela biex jieħu azzjoni u jserraħ ras il-poplu fl-isfont taż-żieda fil-każi ta’ persuni nfettati bil-Coronavirus. Il-Kap tal-Oppożizzjoni staqsa wkoll kif il-Prim Ministru mhuwiex iserraħ moħħ l-għalliema, il-ġenituri, l-istudenti, is-sidien tal-ħwienet biex jaraw li l-bejgħ ma jintilifx anke għal Milied u x’responsabilità se jerfa’ dwar dak li ġralhom l-anzjani fl-aħħar ġimgħat. Il-Kap Nazzjonalista qal li l-Gvern jinsab f’paniku u sostna li l-Partit Nazzjonalista qiegħed hemm biex jagħti alternattiva u tama lin-nies."
2020-10-16,122 każ ġdid ta’ Covid-19 f’Malta – 36 oħra mfejqa,https://www.tvm.com.mt/mt/news/122-kaz-gdid-ta-covid-19-fmalta-36-ohra-mfejqa/,"Il-Professur Charmaine Gauci ħabbret li fl-aħħar 24 siegħa nstab 122 każ ta’ Covid-19 f’Malta minn fost 2,882 swab tests mentri 36 oħra ġew imfejqa mill-virus. Waqt il-konferenza stampa dwar is-sitwazzjoni tal-Covid-19 f’pajjiżna, il-Professur Gauci qalet li tal-lum huwa rekord ta’ każijiet li nstabu f’ġurnata. Fl-ITU hemm 6 persuni għall-kura mentri fl-IDU hemm 12-il perusna. Fi swali oħra f’Mater Dei hemm 14-il persuna oħra għall-kura, 14 oħra fl-isptar Boffa, 19 jinsabu għall-kura fl-isptar St Thomas u persuna għall-kura f’Karen Grech, Mount Carmel u l-Isptar Ġenerali t’Għawdex. Il-Professur Gauci qalet li l-akbar żieda kienet fil-cluster tal-familja. Matul din il-ġimgħa kien hemm 165 każ f’dan il-cluster li sal-ġimgħa li għaddiet kellu 479 każ. Appellat biex il-familji li fihom hemm każijiet pożittivi jieħdu l-prekawzjonijiet kollha inkluż li l-persuna pożittiva jkollha kamra tas-sodda għaliha; kamra tal-banju għaliha jew li titnaddaf sew wara l-użu u li l-persuna ma tikolx fl-istess kamra. It-tieni l-akbar cluster huwa ta’ persuni li ħadu l-virus mill-post tax-xogħol. Qalet li l-prekawzjonijiet iridu jkomplu jinżammu fuq il-postijiet tax-xogħol fosthom l-ilbies tal-maskri, desks li jkunu separati u fejn ikun possibbli l-ħaddiema jaħdmu mid-dar. Kien hemm 11-il każ relatat ma’ bars u 14-il każ mill-isports fosthom tal-waterpolo u tal-futbol. 8 każiiet oħra impurtati mentri 18-il persuna mill-pożittivi huma minn Għawdex. Mistoqsija minn Television Malta dwar jekk persuni infettati għandhomx immunità għall-virus, il-Professur Gauci qalet li dan jista’ jkun biss għal ftit xhur. ”Mill-ftit esperjenzi li għandna naraw li l-immunità mhux ser tkun daqshekk qawwija, l-immunità naturali, u mhux ser iddum għal ħafna żmien. Allura l-aħjar hija li nevitaw li jaqbadna dan il-virus u la darba jkollna l-vaċċin inkunu nistgħu nieħduh. Segwi l-konferenza stampa hawn:"
2020-10-16,Ħadd ma tħalla jinżel minn fuq cruiseliner li fuqu aktarx kien hemm każ ta’ COVID-19,https://www.tvm.com.mt/mt/news/hadd-ma-thalla-jinzel-minn-fuq-cruiseliner-li-fuqu-aktarx-kien-hemm-kaz-ta-covid-19/,"Il-Ministru għat-Turiżmu Julia Farrugia Portelli qalet li dalgħodu l-awtoritajiet Maltin kienu infurmati li fuq cruiseliner li kien fi triqtu lejn Malta kien hemm każ suspettat ta’ Covid-19 li għadu mhux ikkonfermat. Fuq Facebook, il-Ministru Farrugia Portelli spjegat li l-vapur tħalla jidħol Malta għal waqfa teknika ta’ ftit sigħat imma l-ebda persuna ma tħalliet tinżel l-art. Dan wara li skattaw il-protokolli maqbula mal-Awtoritajiet tas-Saħħa Maltin fejn jistipulaw li l-ebda passiġġier ma jitħalla jinżel għall-eskursjonijiet f’każijiet bħal dawn. Intant il-vapur salpa ‘l barra."
2020-10-16,Il-Kummissarju għas-Saħħa b’ittra lill-Prof. Gauci dwar is-sitwazzjoni tal-Covid-19 f’pajjiżna,https://www.tvm.com.mt/mt/news/il-kummissarju-ghas-sahha-bittra-lill-prof-gauci-dwar-is-sitwazzjoni-tal-covid-19-fpajjizna/,"Il-Kummissarju għas-Saħħa, Charles Messina bagħat ittra lis-Supretendent għas-Saħħa Pubblika bit-tħassib tiegħu dwar is-sitwazzjoni preżenti tal-Covid-19 f’pajjiżna. Il-Kummissarju qal li ż-żieda fil-każijiet ta’ infezzjonijiet hija allarmanti u għalhekk huwa tal-fehma li l-awtoritajiet għandhom jinkoraġġixxu t-teleworking, iżidu l-pieni fil-konfront ta’ min jinqabad jikser il-miżuri mħabbra kif ukoll li l-ilbies tal-maskri għandu jsir obbligatorju kulliumkien għajr fid-djar. Fl-ittra, il-Kummissarju semma wkoll kif dawk il-vittmi tal-Covid-19 li kellhom kundizzjonijiet ta’ saħħa ulterjuri kienu qed ikampaw bil-kundizzjonijiet tagħhom qabel ma ħakimhom il-virus."
2020-10-16,"Aktar minn 30,000 każ ġdid fi Franza ta’ COVID-19",https://www.tvm.com.mt/mt/news/aktar-minn-30000-kaz-gdid-fi-franza-ta-covid-19/,"Fi Franza kien reġistrat l-ikbar numru ta’ infezzjonijiet ta’ Covid-19 ġodda f’ġurnata waħda. Franza rreġistrat aktar minn 30,500 każ ġdid. L-Għaqda Dinjija tas-Saħħa qed twissi li hemm bżonn jittieħdu miżuri iebsa għax dawn huma assolutament neċessarji biex ikunu salvati l-ħajjiet tan-nies. Fl-Ewropa miljuni ta’ ċittadini qed jerġgħu jgħixu taħt miżuri stretti fi ġlieda kontra l-imxija tal-coronavirus. F’Londra fir-Renju Unit u fi bliet oħra minn għada ma jistgħux isiru attivatijiet soċjali fuq ġewwa għax ser jitpoġġew fuq l-ogħla grad ta’ allert."
2020-10-15,Hemm min qed jirraġuna li aħjar jieħu l-Covid-19 issa “ħa jeħles” – Il-Ministru Fearne,https://www.tvm.com.mt/mt/news/hemm-min-qed-jirraguna-li-ahjar-jiehu-l-covid-19-issa-ha-jehles-il-ministru-fearne/,"Sezzjoni tal-poplazzjoni taħt il-50 sena qed jirraġunaw li aħjar taqbadhom il-Covid-19 issa ħalli “jeħilsu” u jkunu jistgħu jkomplu b’ħajjithom. Dan qalu d-Deputat Prim Ministru u Ministru għas-Saħħa Chris Fearne meta kien qed jiġi intervistat fuq il-programm Xtra. Sostna iżda li dan ir-raġunament ma jagħmilx sens, għax m’hemmx garanzija li ġaladarba ħadt il-Covid-19 ma tistax terġa’ teħodha, barra li tispiċċa tgħaddiha lil ħaddieħor, li jista’ jkun vulnerabbli. Stqarr li l-vaċċin mhuwiex fil-bogħod, u appella għal sagrifiċċju tal-aħħar, anki issa li ġej il-Milied. Fl-istess programm tkellem ukoll il-Kap tal-Oppożizzjoni u tal-Partit Nazzjonalista Bernard Grech, li qal li f’Lulju li għadda kien hemm bżonn jiġi ċċarat li n-nies għandhom jibdew joħorġu mill-ġdid, iżda jibqgħu jilbsu l-maskra u josservaw il-miżuri ta’ mitigazzjoni. Saħaq li huwa kontra l-lockdown, u esprima l-fehma li l-maskri għandhom jintlibsu kullimkien. Xtra jixxandar fuq TVM wara l-aħbarijiet tat-8.00pm."
2020-10-15,Il-PM jħabbar li se jiżdiedu l-pulizija fit-toroq biex tkun ikkontrollata l-pandemija,https://www.tvm.com.mt/mt/news/il-pm-jhabbar-li-se-jizdiedu-l-pulizija-fit-toroq-biex-tkun-ikkontrollata-l-pandemija/,"Fi tmiem l-ewwel sessjoni tas-summit, il-Prim Ministru Robert Abela ħabbar li f’Malta se tiżdied il-preżenza tal-forzi tal-ordni fit-toroq biex tkun ikkontrollata aħjar il-pandemija, u ħeġġeġ aktar l-ilbies tal-maskri. Mistoqsi minn TVM ftit wara li ħareġ mill-ewwel sessjoni tas-summit tal-Kunsill Ewropew fi Brussell, il-Prim Ministru qal li se jkun hemm aktar pulizija fit-toroq biex jaraw li l-miżuri imposti mill-awtoritajiet tas-saħħa jiġu osservati. “Se nżidu aktar l-infurzar tar-restrizzjonijiet billi nimmobilizzaw aktar pulizija u forzi tal-ordni fit-toroq biex jiżguraw li hemm rispett lejn miżuri li ħareġ id-dipartment tas-saħħa pubblika u ninkoraġixxu aktar l-ilbies tal-maskri. Nemmen li dawn iż-żewġ miżuri importanti immens u li se jgħinu biex inkomplu nżommu l-pandemija taħt kontroll,” qal Dr Abela. Mistoqsi jekk f’każ li se jibqgħu jiżdiedu il-każi f’Malta, hux se jwassal biex jiżdiedu r-restrizzjonijiet, Dr Abela qal li se jimxi mal-parir li jagħtu l-awtoritajiet tas-saħħa, iżda żied li fil-kunsill sar appell biex ma jingħalqux l-ekonomiji. “Iridu inżommu il-bilanċ bejn is-saħħa u l-ekonomija. Anke fil-kuntest li hi sitwazzjoni li jaf iddum xhur, u mhux li tagħmel restrizzjonijiet jew iżżid restrizzjonijiet imma li kull restrizzjon li tagħmel trid tkun sostenibbli kemm għal short, medium u anke long term.” Dwar n-negozjati bejn ir-Renju Unit u l-Unjoni Ewropea, il-Prim Ministru qal li hemm aktar inċertezza milli ċertezza. Kompla li waqt li l-istati membri se jibqgħu jaħdmu biex jilħqu ftehim, mhux se jkun wieħed li jintlaħaq akkost ta’ kollox, u żied li “jew deal tajjeb ghall-UE jew mhux ħa jintlahaq ftehim.” Dr Abela qal li il-Gvern qed jaħdem qatigħ biex ikun preparat għax-xenarji kollha li jistgħu jinqalgħu. Ara hawn il-kumment sħiħ tal-Prim Ministru: Ara wkoll: AĠĠORNAT: Il-Prim Ministru jattendi għal summit tal-Kunsill Ewropew "
2020-10-15,"112-il każ ġdid ta’ Covid-19 f’Malta, 42 oħra mfejqa",https://www.tvm.com.mt/mt/news/112-il-kaz-gdid-ta-covid-19-fmalta-42-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 112-il persuna f’Malta ħarġu pożittivi għall-Covid-19 minn fost 2,481 swab test. Ħabbru wkoll li 42 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 3,106 persuna. Minn Marzu ’l hawn f’Malta nstabu 4,160 persuna pożittivi għall-Covid-19, li minnhom hemm 1,009 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 28 kienu membri tal-familja li kellhom li xi ħadd pożittiv għall-virus, 2 kienu kollegi ta’ persuni pożittivi, 2 kienu mill-grupp ta’ Paceville, 5 kienu f’kuntatt ma’ persuni pożittivi, u każ wieħed kien importat."
2020-10-15,F’Pariġi n-nies ma jistgħux joħorġu wara d-9pm biex titrażżan il-COVID-19,https://www.tvm.com.mt/mt/news/fparigi-n-nies-ma-jistghux-johorgu-wara-d-9pm-biex-titrazzan-il-covid-19/,"Il-President Franċiż Emmanuel Macron ħabbar li f’Pariġi u fi tmient ibliet oħra, in-nies ma jistgħux joħorġu bejn id-disgħa ta’ filgħaxija u s-sitta ta’ filgħodu, f’tentattiv biex titrażżan l-imxija tal-Covid-19. F’indirizz fuq it-televiżjoni, Macron qal li din il-miżura se tidħol fis-seħħ mis-Sibt u se tibqa’ għal minn ta’ lanqas erba’ ġimgħat. Ġiet iddikjata wkoll emerġenza ta’ saħħa pubblika. Fil-Ġermanja ukoll tħabbar li l-ħwienet tax-xorb u r-ristoranti speċjalment dawk f’żoni ta’ riskju għoli jridu jgħalqu kmieni. F’diversi pajjiżi Ewropej, il-gvernijiet qed jintroduċu restrizzjonijiet ġodda biex irażżnu t-tieni mewġa ta’ infezzjonijiet bil-coronavirus."
2020-10-14,Il-PN jgħid li lest jaħdem mal-Gvern biex titrażżan il-COVID,https://www.tvm.com.mt/mt/news/il-pn-jghid-li-lest-jahdem-mal-gvern-biex-titrazzan-il-covid/,"Il-Partit Nazzjonalista qal li lest jaħdem mal-Gvern biex is-sitwazzjoni tal-COVID titrażżan u l-virus ma jkomplix jinfirex b’din ir-rata. Waqt konferenza tal-aħbarijiet quddiem l-Isptar Mater Dei, il-kelliem għas-Saħħa Stephen Spiteri qal li waqt li l-Gvern għadu qed jinsisti li ma jiddikjarax emerġenza tas-saħħa, jeħtieġ li s-sitwazzjoni tittieħed azzjoni bis-serjetà biex fost l-oħrajn l-anzjani u l-persuni vulnerabbli jkunu mħarsa. Il-Kelliem għall-Edukazzjoni, Clyde Puli qal li fl-edukazzjoni hemm taħwid kbir u l-Gvern mhux lest għall-agħar xenarju f’każ li l-virus ikompli jinfirex."
2020-10-14,Il-Ministru Falzon jgħid bħalissa mhemmx każi ta’ Covid-19 f’Casa Antonia,https://www.tvm.com.mt/mt/news/il-ministru-falzon-jghid-bhalissa-mhemmx-kazi-ta-covid-19-fcasa-antonia/,"Intant, il-Ministru għall-Familja Michael Falzon qal li l-anzjani f’Casa Antonia kollha fiequ mill-Covid-19 u bħalissa m’hemmx każi pożittivi f’din id-dar. Waqt li kien qed iwieġeb mistoqsija parlamentari tad-deputat Nazzjonalista Chris Said, il-Ministru Falzon qal li f’Dar San Ġużepp fil-Fgura fiequ iktar minn mitt anzjan u l-każi ta’ Covid-19 f’din ir-residenza tal-anzjani niżlu għal inqas minn tletin. Huwa qal ukoll li l-gvern alloka żewġ miljun ewro li ngħataw lid-djar tal-anzjani – tal-gvern, il-knisja u l-privat biex ikopru spejjeż żejda li kellhom jagħmlu minħabba l-imxija tal-Covid-19. Fid-seduta tal-lum, id-deputat Prim Ministru u Ministru tas-Saħħa Chris Fearne qal li laqa’ t-talba mill-Viċi Kap tal-Oppożizzjoni David Agius, biex il-parlament jiddiskuti s-sitwazzjoni tal-Covid-19 f’seduta l-ġimgħa d-dieħla. Is-Sur Agius talab ukoll li ssir stqarrija jew dibattitu mingħajr vot dwar is-sitwazzjoni tal-Covid-19."
2020-10-14,Tingħalaq il-fergħa BOV tal-Gżira wara każ ta’ Covid-19 – tinfetaħ mill-ġdid il-fergħa tal-Ħamrun,https://www.tvm.com.mt/mt/news/tinghalaq-il-fergha-bov-tal-gzira-wara-kaz-ta-covid-19-tinfetah-mill-gdid-il-fergha-tal-hamrun/,"Il-Bank of Valletta qed javża lill-pubbliku li minn nhar il-Ħamis 15 ta’ Ottubru, il-fergħa tal-Ħamrun ser terġa’ tiftaħ, filwaqt li l-fergħa tal-Gżira ser tingħalaq b’mod temporanju. Il-fergħa tal-Gżira se tingħalaq b’mod temporanju, sakemm joħrog avviż ieħor, wara li terza persuna ħarġet pożittiva bil-Covid-19. Il-Bank qal li ċ-ċekkijiet iddepożitati nhar l-Erbgħa 14 ta’ Ottubru permezz taċ-Cheque Deposit Box se jiġu pproċessati wara d-19 ta’ Ottubru. Din il-fergħa se tiġi diżinfettata skont il-linji gwida tal-Awtoritajiet tas-Saħħa u terġa’ tinfetaħ meta jkun aċċertat li hija sikura għall-klijenti u l-impjegati tal-Bank. F’każ li jkun hemm xi individwi li setgħu ġew esposti għall-virus, dawn se jiġu infurmati mill-Awtorità tas-Saħħa bħala parti mill-protokoll tal-contact tracing. Il-fergħa tal-Ħamrun ingħalqet temporanjament wara li wieħed mill-impjegati irriżulta pożittiv għal Covid-19, bil-fergħa ġiet iddiżinfetta. L-Awtoritajiet tas-Saħħa taw il-konferma tagħhom li il-fergħa hija sikura sabiex tinfetaħ mill-ġdid iżda għalissa  f’din se jkun qed jiġi offrut biss servizzi relatat mal-kaxxiera u assistenza oħra lill-klijenti.  "
2020-10-14,Raġel ta’ 59 sena jmut waqt li kien pożittiv bil-Covid-19,https://www.tvm.com.mt/mt/news/ragel-ta-59-sena-jmut-waqt-li-kien-pozittiv-bil-covid-19/,"Il-Ministeru għas-Saħħa kkonferma li raġel ta’ 59 sena miet waqt li kien pożittiv bil-Covid-19. Ir-raġel iddaħħal l-Isptar Mater Dei fl-1 ta’ Ottubru, u ġie kkonfermat pożittiv għall-Covid-19, l-għada 2 ta’ Ottubru. Huwa baqa’ jingħata kura fit-Taqsima tal-Kura Intensiva, fl-Isptar Mater Dei, fejn miet aktar kmieni llum. Ir-raġel kellu kundizzjonijiet ta’ saħħa ulterjuri."
2020-10-14,"111-il każ ġdid ta’ Covid-19 f’Malta,  52 oħra mfejqa",https://www.tvm.com.mt/mt/news/111-il-kaz-gdid-ta-covid-19-fmalta-52-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 111-il persuna f’Malta ħarġu pożittivi għall-Covid-19 minn fost 2,761 swab test. Ħabbru wkoll li 52 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 3,064 persuna. Minn Marzu ’l hawn f’Malta nstabu 4,048 persuna pożittivi għall-Covid-19, li minnhom hemm 940 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 30 kienu membri tal-familja li kellhom li xi ħadd pożittiv għall-virus, 6 kienu kollegi ta’ persuni pożittiviu każ minn Paceville."
2020-10-14,ARA: X’inhu l-parir tal-virologu Chris Barbara?,https://www.tvm.com.mt/mt/news/ara-xinhu-l-parir-tal-virologu-chris-barbara/,"Mill-isport u affarijiet leġġeri għall-affarijiet ta’ kuljum il-COVID-19 iddominat ħajjitna. Fuq fomm kulħadd kif din il-pandemija qed tiżviluppa minn jum għall-ieħor u kif qed taffettwana. Waqt il-programm TVAM, il-Virologu Dr Chris Barbara ta diversi pariri ta’ kif għandna ngħixu f’dawn iż-żminijiet. Bi tbissima fuq fommu waqt li nnota li huwa jkun pożittiv xorta waħda joqgħod attent. Ara x’qal Dr Barbara fl-intervista f’dan il-filmat: TVAM jixxandar kuljum, mit-Tnejn sal-Ġimgħa, mis-7am-9am."
2020-10-14,Fl-Ewropa għadd ta’ pajjiżi b’miżuri aktar iebsa biex jikkontrollaw il-COVID-19,https://www.tvm.com.mt/mt/news/fl-ewropa-ghadd-ta-pajjizi-bmizuri-aktar-iebsa-biex-jikkontrollaw-il-covid-19/,"Diversi pajjiżi fil-kontinent Ewropew qed jimponi miżuri aktar iebsa biex jikkontrollaw l-imxija tal-Coronavirus fosthom ir-Repubblika Ċeka li għat-tliet ġimgħat li ġejjin ser terġa’ tgħix lockdown parzjali fejn ser jingħalqu l-iskejjel, il-bars u l-clubs. Anke r-restoranti se jagħlqu u mhux ser ikun permess konsum ta’ alkoħol. Ir-Repubblika Ceka għandha l-ogħla rata ta’ infezzjonijiet fir-reġjun. Fl-Olanda wkoll kien impost lockdown parzjali fejn il-maskri huma obbligatorji f’postijiet pubbliċi fuq ġewwa. Fi Franza wkoll kienu imposti diversi miżuri fejn it-Taqsima tal-Kura Intensiva fl-isptarijiet huma kważi mimlija kollha."
2020-10-13,Il-maġġoranza tal-Maltin kienu favur li terġa’ tiftaħ l-iskola – studju,https://www.tvm.com.mt/mt/news/il-maggoranza-tal-maltin-kienu-favur-li-terga-tiftah-l-iskola-studju/,"Matul is-Sajf, il-maġġoranza tal-Maltin kienu iktar ottimisti wara li nħasdu bl-impatt tal-Covid fuq l-istil ta’ ħajjithom. Studju dwar ix-xejriet fil-konsum matul is-Sajf juri li l-inċentivi tal-Gvern biex tibqa’ ddur ir-rota wasslu biex l-ekonomija ma sofrietx mit-tnaqqis imbassar ta’ 11.3%, iżda naqset bi 8%. Dan jindika li l-Maltin qed jadattaw għal din l-hekk imsejħa “normalità ġdida” mhux biss fil-konsum, iżda wkoll urew ix-xewqa li jiftħu l-iskejjel u ċ-childcare centres, anke jekk se tibqa’ tippersisti l-pandemija. Ix-xahar li għadda s-sentiment tal-Maltin kien li jinfetħu l-iskejjel, anke jekk jippersisti n-numru ta’ każi pożittivi ta’ Covid. Studju li sar f’Settembru juri li 66.4% ta’ dawk intervistati urew li huma favur li tibda sena skolastika ġdida, b’57% jemmnu li jekk xi studenti jew edukatur jinstab pożittiv għandha tingħalaq biss il-klassi u jsir swab test tal-istudenti u l-għalliema li jkunu f’kuntatt mal-persuna infettata bil-virus. Kienu biss 8% li qalu li l-ftuħ tal-iskejjel kellu jiġi pospost u li l-iskejjel kollha għandhom jingħalqu jekk ifeġġ xi każ ta’ dan il-virus f’xi skola. L-istudju, ibbażat fuq stħarriġ li sar minn Dr Vincent Marmara u Sagalytics flimkien mal-analiżi ekonomika mill-uffiċċju ta’ Dr Joseph Muscat fuq kampjun rappreżentattiv ta’ 600 ruħ, juri li l-iskejjel u ċ-childcare centres għandhom jibqgħu miftuħin, iżda fl-istess waqt jeħtieġ jittieħdu l-miżuri ta’ saħħa biex il-konsumaturi jħossuhom siguri f’dan il-perjodu bla preċedent tal-pandemija. Il-fiduċja li wrew il-Maltin fl-ekonomija ssarrfet f’konsum iktar b’saħħtu fis-Sajf b’rata iktar milli kienet mistennija. L-aħjar li marru kienu l-ħwienet tal-ħwejjeġ u ż-żraben, ir-restoranti u l-kafetteriji, iżda l-agħar milquta kienu l-lukandi, l-aġenziji tal-ivjaġġar, it-trasport pubbliku u t-taxis. Anke jekk tinstab it-tilqima tal-Covid, il-konsum mistenni jibqa’ baxx tant li huwa mbassar li l-attività ekonomika fit-tieni nofs ta’ din is-sena se tkun 8% inqas mil-livell ta’ qabel il-pandemija. Fl-analiżi ekonomika jingħad li l-impatt tal-Covid hu mbassar li jara tnaqqis ta’ 2.8% fuq it-tkabbir ekonomiku. Jirriżulta wkoll li b’inċentivi ekonomiċi f’waqthom mill-Gvern, bħas-suppliment tal-pagi u l-iskema tal-vouchers, kienu importanti biex in-nies jonfqu l-flus, u qed ikun issuġġerit li dawn jibqgħu jingħataw. L-istudju jirrakkomanda li l-iskema tal-vouchers tkun estiża, iżda iktar iffukata f’ċertu oqsma, bl-indikazzjonijiet huma li n-nies se jkomplu jonfqu iktar jekk jingħataw dan l-inċentiv. Soluzzjoni oħra li l-awturi tal-istudju qed jissuġġerixxi tista’ tkun, li minbarra l-vouchers, jissaħħaħ is-suppliment tal-pagi lill-ħaddiema b’tali mod li jingħataw forom oħrajn ta’ għajnuniet soċjali lil dawk li d-dħul tagħhom intlaqat ħażin minħabba l-pandemija. Sorsi oħra ta’ tkabbir ekonomiku li qed ikunu proposti jinkludu inċentivi li jħajru min għandu flus depożiti fil-banek biex jinvestihom fi strumenti finanzjarji li jirrendu aktar, u li l-Gvern għandu jidħol iktar għal proġetti infrastrutturali biex jgħin fir-riġenerazzjoni ekonomika u x-xejriet li kellna qabel feġġ il-Covid."
2020-10-13,Sospiża prova oħra għal tilqima tal-Covid-19 – parteċipant iħossu ma jiflaħx,https://www.tvm.com.mt/mt/news/sospiza-prova-ohra-ghal-tilqima-tal-covid-19-partecipant-ihossu-ma-jiflahx/,"Johnson & Johnson waqqfet temporanjament il-provi tagħha għat-tilqima tal-Covid-19 wara li parteċipant ħassu ma jiflaħx għal raġunijiet li mhumiex magħrufa. Il-kumpanija qalet li se jiġi studjat jekk is-sintomi tal-persuni humiex relatati mat-tilqima. Sadanittant, l-Għaqda Dinjija tas-Saħħa qalet li għaxar tilqimiet għall-Covid-19 jinsabu fl-aħħar stadju tal-provi kliniċi madwar id-dinja u aktar minn 180 pajjiż impenja lilu nnifsu f’inizjattiva internazzjonali bil-għan li kulħadd ikollu aċċess ugwali għat-tilqima."
2020-10-13,Fl-Italja: Sospiżi attivitajiet sportivi u festini; appell biex ma jinġabrux nies fid-djar,https://www.tvm.com.mt/mt/news/fl-italja-sospizi-attivitajiet-sportivi-u-festini-appell-biex-ma-jingabrux-nies-fid-djar/,"Fl-Italja ġew introdotti numru ta’ regoli aktar stretti bil-għan li tiġi kkontrollata l-pandemija tal-coronavirus. F’digriet li huwa validu għal 30 ġurnata, ġew sospiżi l-attivitajiet sportivi bħal football 5-a-side u basketball mhux professjonali, ma jistgħux isiru festini, u r-ristoranti u l-bars ma jistgħux iservu lill-klijenti li ma jkunux bilqiegħda wara d-disgħa ta’ filgħaxija. Il-Gvern qed jirrakomanda lit-Taljani biex jevitaw li jagħmlu attivitajiet f’darhom u fid-djar ma jistax ikun hemm il-preżenza ta’ aktar minn sitt persuni li ma jgħixux hemmhekk. Dan id-digriet inħareġ fl-istess jum li fih kienu irreġistrati kważi 6,000 każ ġdid ta’ Covid-19, b’rapporti fil-media Taljana jindikaw li kien hemm żieda qawwija fl-ammont ta’ nies li jinsabu rikoverati fit-taqsima tal-kura intensiva."
2020-10-13,Xufier jitkeċċa mill-COOP wara li nqabad isuq vann bit-tfal bla maskra,https://www.tvm.com.mt/mt/news/xufier-jitkecca-mill-coop-wara-li-nqabad-isuq-vann-bit-tfal-bla-maskra/,"L-awtoritajiet tas-saħħa qed ikomplu jappellawlna biex nieħdu ħsieb naħslu jdejna ta’ spiss, nosservaw id-distanza soċjali ta’ żewġ metri u nilbsu l-maskra jew visor. In-nuqqas ta’ osservanza ta’ dawn ir-rakkomandazzjonijiet wasslu biex il-koperattiva tal-minibuses il-ħomor, il-COOP, keċċiet wieħed mix-xufiera li jwassal tfal żgħar l-iskola wara li rrifjuta li jilbes il-maskra waqt il-vjaġġi. Il-Manager tal-koperattiva, Joe Barbuto, ikkonferma ma’ Television Malta li wara rapporti li rċeviet dwaru, il-koperattiva wissietu iżda nstab li xorta ma libisx il-maskra. Is-Sur Barbuto qal li l-COOP waqqfitu minnufih u sabet xufier ieħor minfloku. L-uffiċjal tal-koperattiva saħaq fuq l-importanza li jiġu osservati l-miżuri ta’ prevenzjoni għal kontra l-imxija tal-Covid-19 minn kulħadd, inkluż l-istudenti kollha li qal għandhom joħorġu lebsin il-maskra mid-dar."
2020-10-13,"93 każ ġdid ta’ Covid-19 f’Malta, 31 oħra mfejqa",https://www.tvm.com.mt/mt/news/93-kaz-gdid-ta-covid-19-fmalta-31-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 93 persuna f’Malta ħarġu pożittivi għall-Covid-19 minn fost 2,257 swab test. Ħabbru wkoll li 14-il ruħ oħra ġew iddikjarati li fiequ mill-virus. Minn meta faqqgħet il-pandemija fiequ 3,012 persuna. Minn Marzu ’l hawn f’Malta nstabu 3,937 persuna pożittivi għall-Covid-19, li minnhom hemm 881 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 25 kienu membri tal-familja li kellhom li xi ħadd pożittiv għall-virus, 4 kienu kollegi ta’ persuni pożittivi, 2 kienu f’kuntatt dirett ma’ persuni pożittivi ieħor u każ ieħor kien impurtat."
2020-10-13,Raġel ta’ 71 sena jmut wara li kellu l-Covid-19,https://www.tvm.com.mt/mt/news/ragel-ta-71-sena-jmut-waqt-li-kellu-l-covid-19/,"Raġel ta’ 71 sena miet waqt li kien każ attiv tal-Covid-19. Il-Ministeru tas-Saħħa qal li l-anzjan iddaħħal l-Isptar Mater Dei fit-8 ta’ Settembru u ġie kkonfermat pożittiv għall-Covid-19 fil-21 ta’ Settembru. Intqal li għalkemm matul dawn l-aħħar jiem kellu testijiet negattivi tal-Covid-19, minħabba s-sintomi relatati mal-Covid-19 li kien qed ibati bihom, dan il-każ baqa’ jitqies bħala każ attiv tal-Covid-19. L-anzjan, li kellu kundizzjonjiet ta’ saħħa ulterjuri, miet l-Isptar Mater Dei."
2020-10-13,Id-Direttur Ġenerali tal-WHO kontra li l-Covid-19 jitħalla jinfirex,https://www.tvm.com.mt/mt/news/id-direttur-generali-tal-who-kontra-li-l-covid-19-jithalla-jinfirex/,"Id-Direttur Ġenerali tal-Organizzazzjoni Dinjija għas-Saħħa (WHO) qal li l-idea li tħalli lin-nies jieħdu l-Covid-19 biex tibni l-immunità fil-komunità hija problematika kemm xjentifikament u anki etikament. Waqt konferenza lbieraħ, Dr Tedros Ghebreyesus qal li l-immunità tal-merħla tinkiseb billi n-nies jiġu protetti mill-virus, u mhux billi tesponihom għalih. Huwa kien qed jirrispondi għal uħud li argumentaw li l-coronavirus għandu jitħalla jinfirex biex tinbena l-immunità għalih b’mod naturali. Żied li qatt fl-istorja tas-saħħa pubblika ma ntużat l-immunità tal-merħla bħala strateġija b’rispons għal xi mard, speċjalment pandemija. Dr Ghebreyesus sostna li l-effetti fit-tul tal-coronavirus għadhom mhux magħrufa, u lanqas kemm hi b’saħħitha u kemm isservi l-immunità kontrih. S’issa kienu kkonfermati iktar minn 37 miljun każ ta’ Covid-19 fid-dinja, u huwa stmat li mietu mal-miljun persuna."
2020-10-12,Iċ-ċentri għall-iskart goff magħluqa temporanjament wara li nstabu 5 każijiet ta’ Covid-19,https://www.tvm.com.mt/mt/news/ic-centri-ghall-iskart-goff-maghluqa-temporanjament-wara-li-nstabu-5-kazijiet-ta-covid-19/,"Il-Wasteserv għalqet temporanjament iċ-ċentri għall-iskart goff f’Malta wara li nstabu ħames każijiet ta’ COVID-19 fiċ-ċentru tal-iskart goff f’Ħal Luqa u riżultat ta’ dan għadd ta’ ħaddiema ġew ordnati joqgħodu fi kwarantina preventiva. Fi stqarrija, il-WasteServ qalet li ċ-ċentru ta’ Ħal Luqa kien ilu magħluq mis-Sibt wara li nstabu tlieta mill-ħames każijiet f’dan iċ-ċentru. Dawn it-tliet persuni kienu diġà fi kwarantina. Il-WasteServ qalet li ċ-ċentru tal-Kus f’Għawdex għadu miftuħ waqt li se tkun qed tagħmel dak kollu possibli biex is-servizz mill-ħames ċentri f’Malta jerġa’ jibda kemm jista’ jkun malajr."
2020-10-12,Covid-19: Rivedut il-proċess tad-dfin,https://www.tvm.com.mt/mt/news/covid-19-rivedut-il-process-tad-dfin/,"Wara proċess t’evalwazzjoni mill-Għaqda Dinjija tas-Saħħa dwar il-linji gwida fejn jidħol dfin ta’ persuni bil-COVID u li wasslet għar-reviżjoni tal-prassi eżistenti, Malta wkoll, wara evalwazzjoni interna, se tkun qed tirrevedi l-proċess tad-dfin. Minn issa ’l quddiem, il-familjari ta’ persuni li jkunu mietu bil-Covid-19 se jkollhom ċans sa 24 siegħa biex jidfnu lill-qraba tagħhom. Se jkun possibbli wkoll li jsir funeral, fi knejjes u postijiet ta’ qima, bl-istess regoli li hemm fis-seħħ fil-knejjes bħalissa. Mill-bidu tal-pandemija tal-Covid-19, pajjiżna mexa fuq il-linji gwida tal-Għaqda Dinjija tas-Saħħa u l-ECDC, dan inkluż għad-dfin ta’ persuni li jkunu mietu waqt li jkunu pożittivi bil-Covid-19."
2020-10-12,L-MUT b’appell lill-Gvern għall-miżuri konkreti u l-infurzar,https://www.tvm.com.mt/mt/news/l-mut-bappell-lill-gvern-ghall-mizuri-konkreti-u-l-infurzar/,"L-Union tal-Għalliema, MUT, appellat lill-Gvern biex jibgħat messaġġ ċar u jieħu miżuri ġodda biex irażżan it-tixrid tal-coronavirus waqt li jżid l-infurzar. Fi stqarrija, l-MUT qalet li qed tagħti ċans lill-Gvern sal-Ħamis li ġej biex jittieħdu l-miżuri mitluba u sostniet li se tħabbar sett ta’ direttivi li jħarsu s-saħħa u s-sigurtà tal-edukaturi. L-MUT qalet li ż-żieda fil-każi pożittivi ma tawgurax tajjeb u fi ftit jiem jista’ jkun hemm skejjel li ma jkollhomx biżżejjed edukaturi biex jagħtu servizz minħabba leave tal-kwarantina jew tal-mard."
2020-10-12,"68 każ ġdid ta’ Covid-19 f’Malta, 14 oħra mfejqa",https://www.tvm.com.mt/mt/news/68-kaz-gdid-ta-covid-19-fmalta-14-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 68 persuna f’Malta ħarġu pożittivi għall-Covid-19 minn fost 1940swab test. Ħabbru wkoll li 14-il ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,981 persuna. Minn Marzu ’l hawn f’Malta nstabu 3,844 persuna pożittivi għall-Covid-19, li minnhom hemm 820 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 22 kienu membri tal-familja li kellhom li xi ħadd pożittiv għall-virus, 11 kienu kollegi ta’ persuni pożittivi, ieħor kien f’kuntatt dirett ma’ persuni pożittivi ieħor kien minn ġabra ta’ nies fejn kien hemm persuni pożittivi, ieħor mill-cluster ta’ Paceville u 2 impurtati."
2020-10-12,ARA: Jemmen li l-Covid-19 se ġġib bidla kbira fil-moda u f’dak li nilbsu,https://www.tvm.com.mt/mt/news/ara-jemmen-li-l-covid-19-se-ggib-bidla-kbira-fil-moda-u-fdak-li-nilbsu/,"Mikel Rosen, Konsulent Internazzjonali dwar il-Moda waqt TVAM tkellem dwar kif il-Covid-19 laqat l-industrija tal-moda madwar id-dinja u li l-ilbies kif nafuh aħna se jinbidel għalkollox. Hu spjega li dan huwa l-mument għall-istilisti żgħażagħ Maltin biex iħallu l-marka tagħhom fid-dinja tal-moda fuq livell globali. Ara l-intervista hawn:"
2020-10-12,Anzjan imut waqt li kien pożittiv bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19-2/,"Il-Ministeru għas-Saħħa qal li anzjan ta’ 67 sena miet waqt li kien pożittiv bil-Covid-19. L-anzjan iddaħħal l-Isptar Mater Dei fit-2 ta’ Ottubru, u ġie kkonfermat pożittiv għall-Covid-19 fil-11 ta’ Ottubru. Huwa miet l-Isptar Mater Dei. L-anzjan kellu kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-10-12,Il-MAM tappella l-awtoritajiet biex jieħdu aktar miżuri sabiex jikkontrollaw l-imxija tal-COVID-19,https://www.tvm.com.mt/mt/news/il-mam-tappella-l-awtoritajiet-biex-jiehdu-aktar-mizuri-sabiex-jikkontrollaw-l-imxija-tal-covid-19/,"L-Assoċjazzjoni Medika Maltija (MAM) appellat biex l-awtoritajiet Maltin jieħdu miżuri biex jikkontrollaw l-imxija tal-COVID-19 bħalma qed isir f’pajjiżi barranin bħal Spanja, Franza u r-Renju Unit. Fi stqarrija, il-MAM qalet li tinsab imħassba fuq in-nuqqas ta’ tmexxija waqt li l-epidemija titlef il-kontroll. Qalet li jeħtieġ li jsir sforz tal-aħħar qabel mal-vaċċin ikun disponibbli, peress li l-Għaqda Dinjija tas-Saħħa qed tistma li dan ikun lest sa tmiem is-sena. Il-MAM spjegat li s-sala tal-kura intensiva (l-ITU) hi kważi mimlija, u dalwaqt ma tkunx tiflaħ aktar nies, kemm għall-mard bil-COVID-19, kemm għal mard ieħor jew minħabba inċidenti. Kompliet tgħid li qegħdin jidħlu wkoll pazjenti iżgħar l-isptar b’sintomi serji tal-Coronavirus. Saħqet li l-Gvern għandu jieqaf jibgħat messaġġi li l-epidemija tinsab taħt kontroll. Qalet li b’dawn l-istqarrijiet mhuwiex iqis kemm verament hija inkwetanti s-sitwazzjoni. Sostniet li dan la jawgura tajjeb għas-saħħa u lanqas għall-ekonomija. Għaldaqstant il-MAM issuġġeriet li: Il-MAM temmet tgħid li jekk dawn is-suġġerimenti ma jkunux ta’ suċċess, il-Gvern għandu jikkunsidra aktar miżuri restrittivi."
2020-10-12,Aktar miżuri ristrittivi fir-Renju Unit minħabba l-COVID-19,https://www.tvm.com.mt/mt/news/aktar-mizuri-ristrittivi-fir-renju-unit-minhabba-l-covid-19/,"Fir-Renju Unit mistennija jitħabbru aktar miżuri ristritivvi fuq livell reġgjonali, bil-Belt ta’ Liverpool mistenijja tadotta ristrezzjonijiet mill-aktar stretti wara żieda fil-każijiet . Din il-belt għandha fost l-għola rata ta’ każijiet fil-pajjiż u b’dawn il-miżuri fost l-oħrajn, gyms l-ħwienet tax-xorb u parrukiera mistenijja jagħlqu l-bibien tagħhom. It-tħabbira tal-miżuri mistennija ssir aktar tard illum mill-Prim Ministru Ingliz Boris Johnson."
2020-10-11,Raġel ta’ 67 sena miet waqt li kellu l-Covid-19,https://www.tvm.com.mt/mt/news/ragel-ta-67-sena-miet-waqt-li-kellu-l-covid-19/,"Raġel ta’ 67 sena miet waqt li kien pożittiv bil-Covid-19. Fi stqarrija l-Ministeru tas-saħħa qal li l-anzjan iddaħħal l-Isptar Mater Dei fit-28 ta’ Settembru u ġie kkonfermat pożittiv għall-Covid-19 fl-1 t’ Ottubru. Huwa baqa’ jingħata kura fl-Isptar Mater Dei fejn miet aktar kmieni llum. Intqal li l-anzjan kellu kundizzjonijiet ta’ saħħa oħra. Il-Ministeru għas-Saħħa, ta l-kondoljanzi lill-familjari tal-anzjan u appella biex il-poplu jibqa’ jsegwi r-rakkomandazzjonijiet tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-10-11,"95 każ ġdid ta’ Covid-19 f’Malta, 30 oħra mfejqa",https://www.tvm.com.mt/mt/news/95-kaz-gdid-ta-covid-19-fmalta-30-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 95 persuna f’Malta ħarġu pożittivi għall-Covid-19 minn fost 2,529 swab test. Ħabbru wkoll li 30 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,967 persuna. Minn Marzu ’l hawn f’Malta nstabu 3,776 persuna pożittivi għall-Covid-19, li minnhom hemm 768 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 31 kienu membri tal-familja li kellhom li xi ħadd pożittiv għall-virus, 9 kienu kollegi ta’ persuni pożittivi, 5 kienu f’kuntatt dirett ma’ persuni pożittivi u 2 kienu minn ġabra ta’ nies fejn kien hemm persuni pożittivi."
2020-10-11,Trump m’għadux ta’ riskju li jittrasmetti l-virus lil ħaddieħor – it-tabib Conley,https://www.tvm.com.mt/mt/news/trump-mghadux-ta-riskju-li-jittrasmetti-l-virus-lil-haddiehor-it-tabib-conley/,"It-tabib tal-President tal-Istati Uniti qal li Donald Trump m’għadux ta’ riskju li jittrasmetti l-virus lil oħrajn. Dan kien l-ewwel aġġornament tat-tabib Sean Conley dwar saħħet Trump mill-Ħamis ‘l hawn. Kmieni s-Sibt, il-President Amerikan indirizza lill-partitarji fil-White House. Din kienet l-ewwel dehra tiegħu fil-pubbliku minn meta ddaħħal l-isptar pożittiv għall-Covid-19. Kienu bosta li esprimew tħassib li l-President jista’ jkun li għadu fi stat fejn jittrasmetti l-virus lil ħaddieħor wara li qatta tliet ijiem l-isptar. Iżda t-tabib tiegħu qal li l-aħħar testijiet li saru fuq il-President juru li m’hemmx aktar evidenza li l-virus huwa attiv jew li qed jirreplika. Qal ukoll li l-ammont ta’ virus qed jonqos iżda ma qalx jekk Trump irriżultax negattiv għall-Covid-19."
2020-10-11,"Fil-Brażil l-għadd ta’ nies li mietu bil-COVID-19 jaqbeż il-150,000",https://www.tvm.com.mt/mt/news/fil-brazil-l-ghadd-ta-nies-li-mietu-bil-covid-19-jaqbez-il-150000/,"L-għadd ta’ nies li mietu bil-Covid-19 fil-Brażil qabeż il-150,000. Il-Brażil għandu t-tieni l-ogħla rata ta’ mwiet mill-coronavirus fid-dinja wara l-Istati Uniti u t-tielet l-ogħla rata ta’ infezzjonijiet wara l-Istati Uniti u l-Indja. Aktar kmieni din il-ġimgħa, il-Brażil qabeż il-ħames miljun infezzjoni bil-Covid-19. Il-President tal-Brażil Jair Bolsonaro kien akkużat li prova jnaqqas ir-riskji tal-virus tul il-pandemija u injora l-pariri tal-esperti biex jimponi miżuri restrittivi. Il-Brażil għandu l-ogħla rata ta’ mwiet fl-Amerika t’Isfel u l-agħar milqut kien l-istat ta’ São Paulo. It-tieni l-agħar pajjiż milqut bil-coronavirus fl-Amerika t’Isfel huwa l-Kolombja fejn mietu 27,500 ruħ u ġew irreġistrati 894,300 infezzjoni."
2020-10-10,Membru tal-istaff tal-Palazz tal-President pożittiv għall-COVID,https://www.tvm.com.mt/mt/news/membru-tal-istaff-tal-palazz-tal-president-pozittiv-ghall-covid/,"L-Uffiċċju tal-President qal li, wara li għamel swab test ta’ rutina, membru tal-istaff tal-Palazz instab li huwa pożittiv għall-COVID-19. F’dawn iċ-ċirkustanzi, il-President ta’ Malta u s-Sra Vella, li dalgħodu għamlu swab test ta’ rutina li rriżulta negattiv, xorta waħda ddeċidew li joqogħdu f’iżolament għal żmien ġimgħa bħala miżura ta’ prekawzjoni. Konsegwentament, l-impenji kollha li l-President kellu skedati għall-ġimgħa d-dieħla qed jiġu posposti."
2020-10-10,Attività tal-White House kkritikata għax xerrdet il-Covid-19,https://www.tvm.com.mt/mt/news/attivita-tal-white-house-kkritikata-ghax-xerrdet-il-covid-19/,"Attività organizzata mill-White House ix-xahar li għadda ġiet ikkritikata minn Dr Anthony Fauci, wieħed mill-esperti ewlenin tas-saħħa pubblika fl-Istati Uniti. Dr Fauci ddeskriva l-attività li matulha l-President Donald Trump innomina membru fil-Qorti suprema bħala ‘superspreader’. 11-il persuna li attendew l-attività fis-26 ta’ Settembru rriżultaw pożittivi għall-Covid-19, bi Trump innifsu li qed jirkupra mill-virus. Iktar kmieni dil-ġimgħa Fauci sostna li dan it-tixrid seta’ ġie evitat. It-tobba għadhom kemm taw lil Trump il-barka biex jieħu sehem f’attivitajiet pubbliċi, hekk kif f’inqas minn xahar ieħor irid jikkontesta kontra Joe Biden fl-elezzjoni Presidenzjali."
2020-10-10,Priġunier pożittiv għall-COVID-19,https://www.tvm.com.mt/mt/news/prigunier-pozittiv-ghall-covid-19/,"Priġunier li kien qed jinżamm fi kwarantina għaliex kien għadu kif daħal fuq arrest fl-aħħar jiem, instab pożittiv għall-Covid-19. Il-priġunier huwa raġel ta’ 28 sena mill-Eġittu. Bħala proċedura ġenerali kull priġunier li jidħol fil-ħabs jinżamm iżolat biex isiru t-testijiet mediċi meħtieġa u tkun magħrufa l-kundizzjoni tas-saħħa tal-persuna. Il-ħaddiema u l-uffiċjali korrettivi kollha li ġew f’kuntatt ma’ dan il-priġunier fl-aħħar sigħat użaw ilbies protettiv u ħadu l-prekawzjonijiet kollha neċessarji skont il-gwida tal-awtoritajiet tas-saħħa. Fosthom sar il-proċess ta’ dekontaminazzjoni. L-awtoritajiet se jibqgħu isegwu l-istat ta’ saħħa ta’ dan il-priġunier, li se jibqa’ jinżamm iżolat. Qed jittieħdu wkoll il-passi kollha meħtieġa bil-għan li titħares is-saħħa tal-persuni li jkollhom kuntatt miegħu."
2020-10-10,"100 każ ġdid ta’ Covid-19 f’Malta, 22 oħra mfejqa",https://www.tvm.com.mt/mt/news/100-kaz-gdid-ta-covid-19-fmalta-22-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 100 persuna f’Malta ħarġu pożittivi għall-Covid-19 minn fost 2,315 swab test. Ħabbru wkoll li 22 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,937 persuna. Minn Marzu ’l hawn f’Malta nstabu 3,681 persuna pożittivi għall-Covid-19 li minnhom hemm 703 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 19 kienu membri tal-familja li kellhom li xi ħadd pożittiv għall-virus, 2 kienu kollegi ta’ persuni pożittivi, 6 kienu f’kuntatt dirett ma’ persuni pożittivi u każ impurtat. Intatn, il-Partit Nazzjonalista qal fi stqarrija li huwa importanti li mill-aktar fis terġa’ tiġi dikjarata emerġenza nazzjonali tas-saħħa pubblika. Filwaqt li ddikjara li huwa kontra lockdown, il-kelliem Nazzjonalista għas-Saħħa Stephen Spiteri qal li l- Gvern għandu jassigura li s-servizzi u l-kura tas-saħħa f’pajjiżna ma jkunux taħt pressjoni kbira b’detriment għal ħajjiet tal-morda u kull min hu fil-bżonn."
2020-10-10,Persuni bi problemi ta’ saħħa mentali mhux isibu għajnuna f’waqtha – MHA,https://www.tvm.com.mt/mt/news/persuni-bi-problemi-ta-sahha-mentali-mhux-isibu-ghajnuna-fwaqtha-mha/,"Fil-Jum Dinji għas-Saħħa Mentali, l-Assoċjazzjoni Maltija għas-Saħħa Mentali (MHA) esprimiet tħassib dwar l-għajnuna disponibbli għal persuni bi problemi ta’ saħħa mentali. Qalet li kawża tal-pandemija, il-problemi ta’ saħħa mentali madwar id-dinja żdiedu u s-servizzi offruti jinsabu taħt pressjoni, inkluż f’Malta. L-MHA kkritikat l-għeluq tas-sala psikjatrika f’Mater Dei, u qalet li dan qed jissarraf f’iktar diffikulta biex persuni jfittxu l-għajnuna, kif ukoll qed iżid l-istigma marbuta mas-saħħa mentali. Sostniet li hemm bżonn ta’ ċentru ta’ intervent għall-kriżi f’Mater Dei li jopera 24 siegħa kuljum u jitmexxa minn professjonisti, anki bl-għajnuna ta’ uffiċjali tas-sigurtà. Qalet li filwaqt li taqbel li d-dipartiment tal-outpatients għal servizzi ta’ psikjatrija jibda jingħata fil-komunità, pazjenti li kienu qed jirċievu dan is-servizz f’Mater Dei ilhom bejn 6 u 9 xhur biex jingħataw appuntament ġdid fil-kliniċi li fetħu madwar Malta. L-MHA irrimarkat ukoll dwar in-nuqqas ta’ għajnuna finanzjarja lil dawk li jbatu b’mard mentali, fejn dawn mhumiex eliġibbli għal allowance tad-diżabbiltà severa u jingħataw biss assistenza soċjali. Iktar minn hekk, din l-assistenza soċjali ma tingħatax jekk ikunu jgħixu mal-ġenituri, li jpoġġi piż fuq dawk li qed jieħdu ħsiebhom. Żiedet li lanqas hemm skema inklussiva biex dawn il-persuni jkunu jistgħu jaħdmu. Fuq din il-materja tkellmet ukoll il-Kummissjoni Nazzjonali għal Persuni b’Diżabbiltà. Il-kummissjoni qalet li persuni bi problemi ta’ saħħa mentali għandhom ikunu kkunsidrati persuni b’diżabbiltà, u dan skont il-Konvenzjoni tan-Nazzjonijiet Magħquda għall-Persuni b’Diżabbiltà. Żiedet li din is-sena, flimkien ma’ NGOs li jaħdmu fil-qasam tas-saħħa mentali, iffirmaw dikjarazzjoni biex jaħdmu flimkien bil-għan li s-servizzi u l-benefiċċji li għandhom bżonn persuni bi problemi ta’ saħħa mentali jingħataw l-istess piż ta’ diżabbiltajiet oħra."
2020-10-09,Il-BOV jagħlaq il-fergħa tal-Ħamrun minħabba l-Covid-19,https://www.tvm.com.mt/mt/news/il-bov-jaghlaq-il-fergha-tal-hamrun-minhabba-l-covid-19/,"Il-fergħa tal-Bank of Valletta, tal-Ħamrun, ser tingħalaq b’mod temporanju, wara li llum wieħed mill-impjegati irriżulta pożittiv għall-COVID-19. Fi stqarrija l-bank qal li l-Fergħa ser tiġi diżinfettata skont il-gwidi tal-Awtoritajiet tas-Saħħa u terġa’ tinfetaħ meta jkun aċċertat li hija sigura sabiex titħares is-saħħa kemm tal-klijenti kif ukoll tal-impjegati tal-Bank. F’każ li jkun hemm xi individwi li setgħu ġew esposti għall-kontaġju, dawn se jiġu infurmati mill-Awtorità tas-Saħħa bħala parti mill-protokoll tal-contract tracing. Il-Bank of Valletta se jkompli jieħu l-miżuri kollha meħtieġa fl-aħjar interess u sigurtà tal-klijenti u tal-istaff tiegħu. Il-klijenti huma mħeġġa biex jużaw l-ATMs, BOV Internet Banking, BOV Mobile Banking, BOV Pay u BOV Debit u Credit Cards għall-ħtiġijiet bankarji tagħhom u pagamenti. Barra minn hekk, il-klijenti li jżuru l-Bank għandhom dejjem isegwu l-prekawzjonijiet neċessarji bħad-distanza soċjali, jilbsu l-maskri kif suppost u jużaw sanitiser.  "
2020-10-09,"Aktar minn 18,000 każ ġdid ta’ Coronavirus fi Franza għat-tieni jum wara l-ieħor",https://www.tvm.com.mt/mt/news/aktar-minn-18000-kaz-gdid-ta-coronavirus-fi-franza-ghat-tieni-jum-wara-l-iehor/,"Għat-tieni jum wara l-ieħor, Franza rrappurtat aktar minn 18,000 każ ġdid ta’ coronavirus. Mil-lum l-isptarijiet fiż-żoni bdew jimplimentaw pjan ta’ emerġenza f’każ ta’ żieda f’daqqa fil-persuni li jkollhom bżonn kura fl-isptar. Il-Gvern Spanjol ordna stat ta’ emerġenza f’Madrid għal ħmistax bil-għan li jnaqqas ir-rata ta’ infezzjoni fil-kapitali Spanjola. Dan l-iżvilupp seħħ wara li Qorti biddlet id-deċiżjoni ta’ lockdown parzjali li l-Gvern impona ġimgħa ilu. Il-Kanċillier tal-Ġermanja, Angela Merkel, qalet li hi flimkien mas-Sindki tal-akbar 11-il belt Ġermaniża, qablu fuq miżuri aktar stretti kontra l-Covid-19. Ir-restrizjonijiet jinkludu regoli stretti fuq l-ilbies tal-maskri, restrizzjonijiet fuq attivitajiet soċjali u regoli stretti fuq ix-xiri tal-alkoħol b’Merkel issostni li l-prijorità tibqa’ li tevita lockdown ieħor. Anki l-każi fir-Renju Unit qed ikomplu jiżdiedu bil-pajjiż jirreġistra aktar minn 17,500 każ ġdid ta’ Covid-19. Il-pajjiż ħabbar ukoll li mietu 77 persuna. Il-pajjiżi fil-Balkani qed isibu ħafna sfidi sabiex irażżnu l-imxija tal-coronavirus wara li numru minnhom irrapportaw rekord ta’ każijiet ġodda f’24 siegħa, fosthom il-Kroazja il-Bosnja, is-Slovenja u l-Maċedonja ta’ Fuq. L-awtoritajiet Russi imponew aktar restrizzjonijiet biex irażżnu l-imxija f’Moska. Ir-Russja rrapportat aktar minn 12,100 każ ġdid. L-awtoritajiet qalu li fl-aħħar 24 siegħa mietu 201 bil-coronavirus."
2020-10-09,75 każ ġdid ta’ Covid-19 f’Malta – 31 mfejqa,https://www.tvm.com.mt/mt/news/75-kaz-gdid-ta-covid-19-fmalta-31-mfejqa/,"Il-Professur Charmaine Gauci qalet li fl-aħħar 24 siegħa ġew ikkonfermati 75 każ ġdid ta’ Covid-19 mentri 31 persuna oħra ġew imfejqa. Fl-aħħar ħin saru 2,732 swab test bil-każijiet attivi issa jitilgħu għal 625. Waqt il-konferenza stampa tal-lum, il-Professur qalet li hemm 9 pazjenti rikoverati l-ITU, 7 fl-IDU, 9 f’Mater Dei, 12 rikoverati fl-isptar Boffa, 18 fl-isptar St Thomas u wieħed fl-isptar Karen Grech. M’hemm l-ebda pazjent rikoverti f’Mount Carmel jew l-Isptar Ġenerali t’Għawdex. Qalet ukoll li f’Għawdex hemm 15-il każ attiv. "
2020-10-09,“Il-qraba ta’ dawk li mietu fehmu li l-istaff mediku għamel dak kollu li seta'”,https://www.tvm.com.mt/mt/news/il-qraba-ta-dawk-li-mietu-fehmu-li-l-istaff-mediku-ghamel-dak-kollu-li-seta/,"Is-Segretarju Parlamentari għall-Anzjanità Attiva, Silvio Parnis qal li f’Malta ħadd ma miet bil-COVID-19 biss. Sal-bieraħ f’Malta mietu 41 persuna. Intervistat waqt il-programm Xtra fuq TVM, Parnis sostna dwar il-ħtieġa li jkomplu jieħdu ħsieb il-postijiet fejn hemm l-anzjani, persuni b’diżabilità u vulnerabbli. Spjega li l-COVID-19 tolqot l-aktar lill-persuni vulnerabbli u anzjani. Qal li tista’ tkun żgħir u jekk ikollok xi kundizzjoni taffettwak aktar. Silvio Parnis kompla jgħid li qraba ta’ dawk li mietu bil-COVID-19 fehmu li l-istaff mediku għamel mill-aħjar li seta’. Qal li quddiem din il-pandemija huwa ħadem u se jkomplu jaħdem. Tista’ ssegwi l-programm sħiħ ta’ Xtra” minn hawn."
2020-10-09,Fi Franza aktar restrizzjonijiet stretti kontra l-COVID-19,https://www.tvm.com.mt/mt/news/fi-franza-aktar-restrizzjonijiet-stretti-kontra-l-covid-19/,"Il-Gvern Franċiż impona restrizzjonijiet aktar stretti kontra l-Coronavirus f’erbat ibliet oħrajn fejn hemm rata għolja ta’ infezzjonijiet. Minn għada, l-ibliet ta’ Lyon, Lille, Grenoble u Saint-Etienne se jkunu żoni bl-ogħla twissija. Il-barijiet u r-ristoranti se jibqgħu magħluqa, bħalma seħħa f’Pariġi aktar kmieni din il-ġimgħa u f’Marsillja x-xahar li għadda. Dawn il-miżuri tħabbru hekk kif Franza qed taffaċċja rekord ta’ aktar minn tmintax-il elf każ ġdid ta’ Covid-19. Il-Ministru tas-Saħħa Franċiż Olivier Veran ġibed l-attenzjoni li s-sitwazzjoni ddetterjorat fl-aħħar jiem."
2020-10-08,Mietu aktar nies f’din il-pandemija tal-Covid-19 f’5 staġuni f’daqqa tal-influwenza komuni,https://www.tvm.com.mt/mt/news/mietu-aktar-nies-fdin-il-pandemija-tal-covid-19-f5-staguni-fdaqqa-tal-influwenza-komuni/,"Il-Ġermanja rrappurtat l-ogħla żieda ta’ infezzjonijiet ġodda ta’ Covid-19 f’ġurnata minn April bil-ministru tas-saħħa jwissi dwar din is-sitwazzjoni tat-tħassib. Pajjiżi oħra li għaddejin b’qabża ‘l fuq ta’ każi ġodda huma l-Polonja, l-Ukrajna, Slovakkja u r-Repubblika Ċeka. Fl-Italja l-ilbies tal-maskri issa huwa mandatorju anke barra waqt li l-kapitali Belġjana, Brussell qed iżżomm lill-kaffetteriji u ħwienet tax-xorb magħluqa għal xahar. Tobba Amerikani intant qalu li iktar nies mietu f’din il-pandemija tal-Covid-19 mill-vittmi ta’ ħames staġuni f’daqqa tal-influwenza komuni."
2020-10-08,Is-suq tax-xogħol fl-UE jieħu daqqa ‘l isfel kawża tal-COVID-19,https://www.tvm.com.mt/mt/news/is-suq-tax-xoghol-fl-ue-jiehu-daqqa-l-isfel-kawza-tal-covid-19/,"Is-suq tax-xogħol fl-Unjoni Ewropea ħass sew id-daqqa tal-imxija tal-COVID-19, bit-tieni tliet xhur ta’ din is-sena jaraw tnaqqis globali ta’ 1.2%. Fiċ-ċifri ppubblikati mill-Eurostat għat-tliet xhur ta’ April, Mejju u Ġunju juru li dan kien l-iktar tnaqqis drastiku meta mqabbel mal-ewwel tliet xhur ta’ din is-sena. L-iktar tliet pajjiżi li sofrew tnaqqis fis-suq tax-xogħol kienu l-Irlanda, l-Italja u l-Awstrija filwaqt li l-Lussemburgu kien l-uniku pajjiż mill-pajjiżi membri tal-Unjoni Ewropea li rreġistra żieda fin-nies jaħdmu. Malta qiegħda mal-ewwel ħames pajjiżi li rreġistraw rati baxxi ta’ nies ma jaħdmux."
2020-10-08,"64 każ ġdid ta’ Covid-19 f’Malta, 19 oħra mfejqa",https://www.tvm.com.mt/mt/news/64-kaz-gdid-ta-covid-19-fmalta-19-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 64 persuna f’Malta ħarġu pożittivi għall-Covid-19 minn fost 2,491 swab test. Ħabbru wkoll li 19-il ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,884 persuna. Minn Marzu ’l hawn f’Malta nstabu 3,506 persuna pożittivi għall-Covid-19 li minnhom hemm 622 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 15 kienu membri tal-familja li kellhom li xi ħadd pożittiv għall-virus, 3 kienu kollegi ta’ persuni pożittivi, 7 kienu f’kuntatt dirett ma’ persuni pożittivi, persuna waqt li kienet f’avveniment tal-massa, tnejn minn cluster ta’ Paceville u tnejn oħra impurtati."
2020-10-07,Il-biljunarji saru iktar sinjuri tul il-pandemija,https://www.tvm.com.mt/mt/news/il-biljunarji-saru-iktar-sinjuri-tul-il-pandemija/,"Nies biljunarji laħqu rekords ġodda bil-ġid tagħhom tul il-pandemija, b’dawk fl-oqsma tat-teknoloġija u l-industrija kienu l-iktar li esperjenzaw żieda. Skont rapport tal-bank Żvizzeru USB, għadd ta’ biljunarji kellhom żieda ta’ 27.5% f’ġidhom, jew $10.2 triljun, bejn April u Lulju ta’ din is-sena. Apparti ż-żieda fil-ġid ta’ dawk li kienu diġà biljunarji qabel il-pandemija, kien irrappurtat ukoll li żdiedu dawk li huma meqjusa bħala biljunarji għal 2,189, minn 2,158 fl-2017. U filwaqt li l-biljunarji saru iktar sinjuri, rapport mill-Bank Dinji qed ibassar żieda fil-faqar estrem għall-ewwel darba f’iktar minn żewġ diċenji."
2020-10-07,Ħwienet tax-xorb u tal-kafé fi Brussell sfurzati jagħlqu,https://www.tvm.com.mt/mt/news/hwienet-tax-xorb-u-tal-kafe-fi-brussell-sfurzati-jaghlqu/,"Minn għada, il-ħwienet tax-xorb kollha fi Brussell se jagħlqu, bħala parti minn restrizzjonijiet ġodda li daħlu fis-seħħ biex jikkontrollaw it-tixrid tal-Covid-19. Il-miżura tinkludi ukoll kafetteriji, u clubs, irrispettivament jekk ibigħux alkoħol jew le. Dawn il-miżuri il-ġodda mistennija jibqgħu fis-seħħ għal mill-inqas xahar."
2020-10-07,“Il-miżuri tal-Gvern salvaw l-istabbilimenti tal-ikel u l-impjiegi”,https://www.tvm.com.mt/mt/news/il-mizuri-tal-gvern-salvaw-l-istabbilimenti-tal-ikel-u-l-impjiegi/,"L-Assoċjazzjoni tal-Istabbilimenti tal-Ikel (ACE) qalet li kieku l-Gvern ma daħħalx il-wage supplement, ma qassamx il-vouchers u ma ssusidjax il-ħlas tal-kera lin-negozji, kieku llum qed nitkellmu fuq il-faqar u kif se nippruvaw noħorġu minnu. F’laqgħa mal-Prim Ministru Robert Abela f’Kastilja, is-Sur Reuben Buttigieg f’isem l-Assoċjazzjoni qal li l-wage supplement salvat l-impjiegi u l-vouchers taw spinta ekonomija kbira tant li sa nofs Awwissu kienu qed jirrappreżentaw 60% tal-bejgħ. Hekk kif issa ma jkunx aktar possibli li l-konsumaturi jieklu barra, l-Assoċjazzjoni pproponiet lill-Gvern jikkunsidra jirrevedi l-miżuri ta’ distanza soċjali fir-ristoranti u stabbilimenti tal-ikel billi fost l-oħrajn jitħallew isiru diviżorji tal-perspex bejn l-imwejjed. Ipproponiet ukoll l-estensjoni tal-wage supplement, biex it-tariffi tal-elettriku jiġu bir-rati domestika flok kummerċjali u inċentivi lis-sidien tal-istabbilimenti (landlords) kemm-il darba jraħħsu l-kirjiet b’mill-inqas 50%. Il-Prim Ministru qal li ħa nota tal-proposti u qal li laqgħat bħal dawn huma importanti ħafna biex il-Gvern jisma’ mingħand l-operaturi ekonomiċi qabel il-Budget 2021."
2020-10-07,It-turisti f’Malta jonqsu b’71% fl-ewwel 8 xhur,https://www.tvm.com.mt/mt/news/it-turisti-fmalta-jonqsu-b71-fl-ewwel-8-xhur/,"L-effetti tal-pandemija fuq il-wasliet tat-turisti f’Malta ħallew impatt fuq l-industrija turistika, b’ċifri tal-Uffiċċju Nazzjonali tal-Istatistika jagħtu stampa aktar ċara. F’Awwissu, waslu Malta 114,458 persuna, li jfisser tnaqqis ta’ 66.2% meta mqabbel mal-istess xahar tas-sena l-oħra. Fl-ewwel tmien xhur ta’ din is-sena, it-turisti li waslu Malta naqsu b’miljun, tliet mija u ħmistax-il elf jew 71% fuq l-istess perjodu tas-sena l-oħra. L-aktar wasliet ta’ turisti kienu mir-Renju Unit, segwiti mill-Italja, Franza u l-Ġermanja. Bl-istess mod li naqsu t-turisti, naqas il-flus li ħallew. L-NSO qal li bejniethom it-turisti li kien hawn minn Jannar sa Awwissu nefqu €353 miljun, tnaqqis ta’ aktar minn miljun u mitt elf ewro fuq is-sena l-oħra."
2020-10-07,"68 każ ġdid ta’ Covid-19 f’Malta, 53 oħra mfejqa",https://www.tvm.com.mt/mt/news/68-kaz-gdid-ta-covid-19-fmalta-53-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 68 persuna f’Malta ħarġu pożittivi għall-Covid-19 minn fost 2,497 swab test. Ħabbru wkoll li 53 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,865 persuna. Minn Marzu ’l hawn f’Malta nstabu 3,442 persuna pożittivi għall-Covid-19 li minnhom hemm 536 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 12 kienu membri tal-familja li kellhom li xi ħadd pożittiv għall-virus, 8 kienu kollegi ta’ persuni pożittivi, waqt li 12 kienu f’ġabriet ta’ nies ma’ persuni pożittivi."
2020-10-07,Mara ta’ 96 sena tmut waqt li kellha l-Covid-19,https://www.tvm.com.mt/mt/news/mara-ta-96-sena-tmut-waqt-li-kellha-l-covid-19/,"Anzjana ta’ 96 sena mietet waqt li kienet pożittiva bil-Covid-19. Fi stqarrija l-Ministeru għas-Saħħa qal li l-anzjana ddaħħlet l-Isptar Mater Dei fl-1 t’ Ottubru mir-residenza tal-anzjani li kienet tgħix fiha. Hija ġiet ikkonfermata pożittiva għall-Covid-19 dakinhar stess u baqgħet tingħata kura fl-isptar Mater Dei, fejn mietet aktar kmieni llum. Il-Ministeru għas-Saħħa ta l-kondoljanzi lill-familja u appella biex il-poplu jibqa’ jsegwi r-rakkomandazzjonijiet tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-10-06,"47 każ ġdid ta’ Covid, 42 oħra mfejqa",https://www.tvm.com.mt/mt/news/47-kaz-gdid-ta-covid-42-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 47 persuna f’Malta ħarġu pożittivi għall-Covid-19 minn fost 1,961 swab test. Ħabbru wkoll li 42 ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,812 persuna. Minn Marzu ’l hawn f’Malta nstabu 3,374 persuna pożittivi għall-Covid-19 li minnhom hemm 522 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 28 kienu membri tal-familja li kellhom li xi ħadd pożittiv għall-virus, każ kien f’kuntatt ma’ persuni bil-Covid-19, 3 kienu kollegi ta’ persuni pożittivi, 2 kienu mill-grupp ta’ Paceville u każ ieħor minn attività tal-massa."
2020-10-06,Anzjana ta’ 90 sena tmut waqt li kienet bil-Covid-19,https://www.tvm.com.mt/mt/news/anzjana-ta-90-sena-tmut-waqt-li-kienet-bil-covid-19/,"Il-Ministeru għas-Saħħa qal li anzjana ta’ 90 sena mietet waqt li kienet pożittiva bil-Covid-19. L-anzjana ddaħħlet l-Isptar Mater Dei fit-30 ta’ Awwissu u kienet ikkonfermata pożittiva għall-Covid-19 fit-30 ta’ Settembru. L-anzjana baqgħet tingħata kura fl-Isptar Mater Dei, fejn mietet tard ilbieraħ filgħaxija. Hija kellha kundizzjonijiet ta’ saħħa ulterjuri. Il-vittmi tal-Covid-19 issa jitilgħu għal 40."
2020-10-06,Għajnuna lil koppji li kellhom jipposponu t-tieġ minħabba l-pandemija,https://www.tvm.com.mt/mt/news/ghajnuna-lil-koppji-li-kellhom-jipposponu-t-tieg-minhabba-l-pandemija/,"Koppji li raw it-tħejjijiet tat-tieġ jisfaxxaw minħabba l-Covid se jkollhom iċ-ċans li jieħdu rifużjoni fuq l-ispejjeż żejda li kellhom jagħmlu minħabba t-tieġ. Il-Ministru Silvio Schembri ħabbar din l-iskema ta’ €2 miljun li se tibqa’ attiva sakemm jispiċċaw il-fondi kollha. F’dan iż-żmien tal-pandemija ħafna koppji kellhom jipposponu jew ibiddlu l-arranġamenti tat-tieġ minħabba l-miżuri tal-Covid, bil-konsegwenza li żdiedet l-ispiża marbuta mal-ġurnata tal-ħolm. Biex itaffi minn dan il-piż, il-Ministru tal-Ekonomija Silvio Schembri ħabbar skema li biha koppji li kienu se jiżżewġu bejn it-8 ta’ Marzu u t-30 ta’ Settembru ta’ din is-sena jistgħu jingħataw rifużjoni sa €2,000 biex ikopru spejjeż żejda li kellhom minħabba posponimenti ta’ servizzi marbuta mat-tieġ fosthom kiri ta’ lbiesi, ikel u xorb, u s-sala. “Jekk kellek kantant partikolari u biddilt il-ġurnata, imma f’dik il-ġurnata diġà kellu ċerimonja oħra ibbukkjat u trid tbiddel il-kantant u d-depożitu tliftu. Hemmhekk il-Gvern se jidħol għalik sabiex l-ispejjeż żejda li tkun ‘incurred’ inti ma tidħolx għalihom.” L-applikazzjonijiet online jistgħu jinkisbu minn fuq is-sit elettroniku tal-Ministeru tal-Finanzi u jibqgħu validi sa sitt xhur wara d-data tat-tieġ. Il-koppji mitluba jippreżentaw l-irċevuti kollha neċessarji lill-Uffiċċju tal-Kummissarju tat-Taxxi."
2020-10-06,Trump lura l-White House – jgħid li ħadd m’għandu jibża’ mill-COVID-19,https://www.tvm.com.mt/mt/news/trump-lura-l-white-house-jghid-li-hadd-mghandu-jibza-mill-covid-19/,"Il-President Amerikan Donald Trump reġa’ lura lejn il-White House fejn ser ikompli jkun ikkurat għall-Coronavirus wara tlitt ijiem fl-isptar. Il-President Trump neħħa l-maskra fil-gallerija tal-White House fejn diversi membri tal-istaff instabu li huma pożittivi għall-Coronavirus fl-aħħar jiem. Trump qal li jinsab tajjeb ħafna u spjega li ħadd ma għandu jibża’ mill-Coronavirus għax din ma għandhiex titħalla tiddomina l-ħajja. Fl-Istati Uniti nstabu 7.4 miljun każ ta’ infezzjonijiet tal-Covid-19 li minnhom tilfu ħajjithom 210,000 persuna. Rapporti qed jgħidu li tqajmu diversi mistoqisijiet kemm verament Trump kien marid serjament bil-Coronavirus wara jiem ta’ stqarrijiet li jikkontradixxu lil xulxin."
2020-10-05,“Dan kien l-agħar sajf li qatt għaddejna minnu”,https://www.tvm.com.mt/mt/news/dan-kien-l-aghar-sajf-li-qatt-ghaddejna-minnu/,"Taħt it-tinda ftit passi ‘l bogħod mid-daħla għall-Imdina, sibna sitt kuċċiera, uħud f’nofs taħdita bejniethom, oħrajn jiflu l-mobile, biswit iż-żwiemel u l-karozzini tagħhom. Tkellimna ma’ wieħed minnhom – Joe Vassallo ilu 41 sena jarma il-karozzin. Qal li qatt ma jiftakar sajf kwiet daqs dak li għadu kemm intemm. “Tiftakar sajf hekk? Lanqas qatt fil-ħajja tiegħi. Lanqas fl-antik. Dan l-agħar sajf li għaddejna minnu. Mhux jien biss imma anke sħabi u kull min jaħdem mat-turisti,” qal il-kuċċier Joe Vassallo. Irkibna l-karozzin mas-Sur Vassallo u dħalna l-Imdina, nieqsa mill-influss ta’ barranin u iktar siekta minn qatt qabel matul il-ġurnata. “Żmien is-sajf normalment kien ikun l-aktar perjodu attiv għall-kucciera, b’diversi turisti jidħlu l-Imdina matul dawn ix-xhur sħan tas-sajf. Madanakollu, din is-sena kienet storja differenti, unika f’ġenerazzjoni, tant li probabbilment, illum, aħna l-unika nies li rkibna fuq karozzin.” Is-Sur Vassallo qal li minkejja li kollox jinsab kwiet, baqgħu jarmaw kuljum. “Aħna niġu xis-6.30am biex forsi wieħed jilħaq il-venda ta’ qabel u nagħmlu sa xi 6.30pm,” stqarr is-Sur Vassallo. Steve Vassallo ammetta li mhux dejjem ikollu kuraġġ iqum jarma ż-żiemel filgħodu fid-dawl tan-nuqqas ta’ turisti. Madanakollu qal li l-kuċċiera jgħaddu l-ġurnata flimkien. “Għax dilettanti, niġu ngħaddu iż-żmien maż-żwiemel, min inaddaf, min iparla. Flok qiegħed il-ħanut, qiegħed hawn,” qal il-kuċċier. Kif jara turist, is-Sur Vassallo jitħarrek biex jipprova jattirah għall-vjaġġ madwar l-Imdina forsi jdawwar xi ħaġa għax mill-bqija l-unika forma ta’ dħul għall-kuċċiera bħalu, ġej mis-suppliment tal-paga li qed tingħata mill-Gvern waqt il-Covid-19."
2020-10-05,"57 każ ġdid ta’ Covid, 12 oħra mfejqa",https://www.tvm.com.mt/mt/news/57-kaz-gdid-ta-covid-12-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 57 persuna f’Malta ħarġu pożittivi għall-Covid-19 minn fost 2,176 swab test. Ħabbru wkoll li 12-il ruħ oħra ġew iddikjarati li fiequ mill-virus. Minn meta faqqgħet il-pandemija fiequ 2,770 persuna. Minn Marzu ’l hawn f’Malta nstabu 3,327 persuna pożittivi għall-Covid-19 li minnhom hemm 518 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 6 kienu membri tal-familja li kellhom li xi ħadd pożittiv għall-virus, 5 kienu f’kuntatt ma’ persuni bil-Covid-19, 2 kienu kollegi ta’ persuni pożittivi, każ kien impurtat, wieħed kien mill-grupp ta’ Paceville, 7 minn San Vinċenz de Paule, 7 edukaturi u student."
2020-10-05,Mart il-Kap tal-PN irriżultat negattiva għall-Covid-19,https://www.tvm.com.mt/mt/news/mart-il-kap-tal-pn-se-ttemm-il-kwarantina-wara-li-rrizultat-negattiva-ghall-covid-19/,"AnneMarie Grech, mart il-Kap tal-Partit Nazzjonalista Bernard Grech, irriżultat negattiva għat-test tal-Covid-19. Dan tħabbar fi stqarrija maħruġa mill-Partit Nazzjonalista. Intqal li fuq struzzjonijiet tal-awtoritajiet tas-saħħa pubblika s-Sinjura Grech se tkun qegħda ttemm il-perjodu ta’ kwarantina ta’ 14-il ġurnata għada f’nofsillejl. L-istqarrija żiedet li l-familja tal-Kap tal-PN tirringrazzja lil dawk kollha li bagħtu messaġġi u lill-professjonisti mediċi."
2020-10-05,AĠĠORNAT: Pospost id-dħul tal-istudenti żgħar f’Mariam Albatool minħabba każ ta’ Covid-19,https://www.tvm.com.mt/mt/news/pospost-id-dhul-tal-istudenti-zghar-fmariam-albatool-minhabba-kaz-ta-covid-19/,"It-tfal tal-Kindergarten u tal-Ewwel Sena li jattendu l-iskola Mariam Albatool f’Raħal Ġdid mhux se jkunu qed jidħlu l-iskola għal issa, iżda l-ġimgħa d-dieħla. Dan ħabbru l-Kap tal-Iskola Kenneth Busuttil fuq il-midja soċjali. Is-Sur Busuttil qal li d-deċiżjoni ttieħdet wara li LSE fl-iskola rriżultat pożittiva għall-Covid-19. Nhar l-Erbgħa li għadda s-Sur Busuttil qal li l-iskola kienet fetħet il-bibien għall-istudenti tas-sitt klassijiet tal-primarja, u li minn din il-ġimgħa l-iskola kienet se tilqa’ wkoll lit-tfal tal-kindergarten. Żied li t-tmexxija tal-iskola qed issegwi l-istruzzjonijiet mis-Supretendenza tas-Saħħa Pibblika u l-klassijiet qed ikunu diżinfettati regolarment. Sadanittant, matul l-aħħar jumejn il-Union of Professional Educators (UPE) qalet li ħarġu każijiet pożittivi ta’ edukaturi u studenti fi skejjel varji, fothom fl-MCAST, fil-kindergarten ta’ Ħal Tarxien, fil-middle school tan-Naxxar, fis-sekondarja tal-kulleġġ San Ġorġ Preca fil-Ħamrun, fis-sekondarja tal-kulleġġ San Injazju f’Tal-Ħandaq, u fis-sekondarja tal-kulleġġ San Nikola f’Ħad Dingli. Min-naħa tagħha, fi stqarrija ppubblikata dalgħodu, il-Malta Union of Teachers (MUT) qalet li l-Gvern m’għandux politika ċara kif jitħabbru każi pożittivi fl-iskejjel, u dan qed iwassal għal spekulazzjoni fuq l-internet li l-MUT mhux se tippatreċipa fiha. Qalet madanakollu li tistenna li l-Gvern ikollu proċeduri ta’ komunikazzjoni biex jinforma lill-edukaturi, l-istudenti u l-ġenituri affettwati. Ara iktar hawn: L-MUT tgħid li l-Gvern irid jerfa’ responsabbiltà ta’ dak li se jiġri fl-iskejjel "
2020-10-04,"66 każ ġdid ta’ Covid-19 f’Malta, 47 oħra mfejqa",https://www.tvm.com.mt/mt/news/66-kaz-gdid-ta-covid-19-fmalta-47-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 66 persuna f’Malta ħarġu pożittivi għall-Covid-19 minn fost 2,537 swab test. Ħabbru wkoll li 47 ruħ oħra ġew dikjarati li fiequ mill-virus. Minn meta faqqgħet il-pandemija fiequ 2,758 persuna. Minn Marzu ’l hawn f’Malta nstabu 3,270 persuna pożittivi għall-Covid-19 li minnhom hemm 473 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 15 kienu membri tal-familja li kellhom li xi ħadd pożittiv għall-virus, 5 kienu f’kuntatt ma’ persuni bil-Covid-19, 13 kienu kollegi ta’ persuni pożittivi, 2 kienu impurtati u 4 kienu b’rabta ma’ attivitajiet tal-ġemgħa."
2020-10-03,Raġel ta’ 70 sena miet waqt li kellu l-Covid-19,https://www.tvm.com.mt/mt/news/ragel-ta-70-sena-miet-waqt-li-kellu-l-covid-19/,"L-awtoritajiet tas-saħħa qalu li raġel ta’ 70 sena miet waqt li kien pożittiv bil-Covid-19. Fi stqarrija l-Ministeru għas-Saħħa qal li l-anzjan kien ikkonfermat pożittiv għall-Covid19 fid-29 ta’ Settembru u ddaħħal l-Isptar Mater Dei dakinhar stess, fejn miet aktar kmieni llum. Intqal li huwa kellu kundizzjonijiet ta’ saħħa ulterjuri. Il-Ministeru għas-Saħħa appella biex il-poplu jibqa’ jsegwi r-rakkomandazzjonijiet tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-10-03,Wara 14-il sena titħassar in-Notte Bianca minħabba l-COVID-19,https://www.tvm.com.mt/mt/news/wara-13-il-sena-tithassar-in-notte-bianca-minhabba-l-covid-19/,"Illum it-3 ta’ Ottubru, l-ewwel Sibt ta’ Ottubru u tradizzjonalment il-weekend li matulu kienet tiġi organizzata n-Notte Bianca. Organizzat għall-ewwel darba fl-2006, in-Notte Bianca kienet tattira folol lejn il-kapitali. Għal erbatax-il sena konsekuttiva, għexieren ta’ eluf ta’ Maltin u turisti attendew bi ħġarhom għall-programm tal-attivitajiet li kienu jibdew is-Sibt waranofsinhar u jibqgħu sejrin mal-lejl fi prattikament kull rokna tal-Belt; minn kunċerti, teatru, arti għal żjarat fil-postijiet storiċi li kienu jiqgħu miftuħin, l-istess bħall-ħwienet u r-ristoranti. Il-COVID-19 iżda ħassret il-festi! Is-Sindku tal-Belt, Alfred Zammit qal li d-deċiżjoni kienet mistennija. “Ma tistax tagħmel in-Notte Bianca meta eluf ta’ nies jidħlu l-Belt u kulħadd jaf il-folol li tiġbed in-Notte Bianca allura kienet deċiżjoni li kulħadd stenna… jiddispjaċina, nittamaw li jekk Alla jrid ssir is-sena d-dieħla.” Diversi nies esprimew id-dieqa tagħhom għall-fatt li tħassret in-Notte Bianca. “Ħasra li tħassret hux għax ħaddieħor gost u pjaċir tiegħu li jiġi jara naqra attivitajiet”. “U dwejjaq imma la ġiet issa rridu noqogħdu naqra iżjed b’dixxiplina f’kollox hux”. Il-lejl tan-Notte Bianca kien jiġġenera eluf ta’ ewro għan-negozji tal-Belt. “Il-Belt Kapitali tagħna, in-Notte Bianca iġġibilna ħafna nies, kwalunkwe. Imma s-sitwazzjoni li ġara dan l-aħħar festi kollox tħassar u fl-opinjoni tiegħi jekk in-Notte Bianca ma tiġix fil-ġurnata tagħha, inutli li tqassamha u tirranġa, is-sitwazzjoni hi li hi”. “Is-soltu qatt ma kont tiġi hawn u ssibli l-ħanut vojt jiġifieri din għalina kienet tfisser ħafna għax aħna qed inbigħu 20 percent ta’ dak li konna nbigħu qabel affettwatna ħafna… neħħejt mill-lavranti jiena.” Is-sidien tan-negozji qalulna li l-uniku ċaqlieqa li kellhom kienet mill-ftit turisti."
2020-10-03,Għall-ewwel darba kull skola tal-istat se jkollha uffiċjal tas-sigurtà,https://www.tvm.com.mt/mt/news/ghall-ewwel-darba-kull-skola-tal-istat-se-jkollha-ufficjal-tas-sigurta/,"Għall-ewwel darba kull skola primarja, medja u sekondarja tal-istat se jkollha l-preżenza ta’ uffiċjal tas-sigurtà. Dan qalu s-Segretarju Permanenti fil-Ministeru tal-Edukazzjoni, Frank Fabri, li qal ukoll li fl-istess waqt għaddej proġett ieħor biex kull skola jkollha ‘reception area’. Fl-aħħar jiem il-Ministru għall-Edukazzjoni u x-Xogħol, Owen Bonnici, flimkien ma’ Dr Fabri, żaru diversi skejjel fejn osservaw il-miżuri ta’ mitigazjzoni li qed jittieħdu, u ltaqgħu mal-edukaturi u l-ħaddiema. F’filmat ippubblikat fuq il-midja soċjali dalgħodu, il-Ministru Bonnici qal li l-uffiċjal tas-sigurtà se jkun inkarigat biex, fost oħrajn, jieħu t-temperatura ta’ dawk kollha li jidħlu fl-iskola. "
2020-10-03,"65 każ ġdid ta’ Covid-19 f’Malta, 43 oħra mfejqa",https://www.tvm.com.mt/mt/news/65-kaz-gdid-ta-covid-19-fmalta-43-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 65 persuna f’Malta ħarġu pożittivi għall-Covid-19 minn fost 2,108 swab test. Ħabbru wkoll li 43 ruħ oħra ġew dikjarati li fiequ mill-virus. Minn meta faqqgħet il-pandemija fiequ 2,711 persuna. Minn Marzu ’l hawn f’Malta nstabu 3,204 persuna pożittivi għall-Covid-19 li minnhom hemm 455 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 10 kienu membri tal-familja li kellhom li xi ħadd pożittiv għall-virus, 2 kienu f’kuntatt ma’ persuni bil-Covid-19, 7 kienu kollegi ta’ persuni pożittivi, u 2 kienu impurtati."
2020-10-03,Trump jiddaħħal l-isptar minħabba l-COVID-19,https://www.tvm.com.mt/mt/news/trump-jiddahhal-l-isptar-minhabba-l-covid-19/,"Il-President tal-Istati Unit Donald Trump iddaħħal l-isptar wara li lbieraħ hu u martu ħarġu pożittivi għall-Coronavirus. Il-White House qalet li l-President Amerikan kien għajjien iżda pożittiv u li ddaħħal l-isptar bħala prekawzjoni. Trump ingħata vaċċin esperimentattiv wara li hu u Melania Trump ħarġu pożittivi. pic.twitter.com/B4H105KVSs — Donald J. Trump (@realDonaldTrump) October 2, 2020 Intant, ilbieraħ waranofsinhar, Trump deher tiela’ f’ħelikopter li wasslu għall-Walter Reed National Military Medical Center. Għalkemm sellem billi xejjer lill-ġurnalisti huwa ma ta ebda kummenti qabel tela’ fuq il-ħelikopter. F’filmat illi tella’ fuq Twitter, Trump qal li sejjer tajjeb imma se jkunu qed jaraw li l-affarijiet jimxu kif suppost. Tkellem ukoll dwar martu u qal li tinsab tajba  u rringrazzja lil kulħadd."
2020-10-02,Tmut persuna waqt li kienet pożittiva bil-Covid-19 fl-ITU,https://www.tvm.com.mt/mt/news/tmut-persuna-waqt-li-kienet-pozittiva-bil-covid-19-fl-itu/,"Waqt il-konferenza stampa tal-lum, il-Professur Charmaine Gauci qalet li mietet persuna oħra llum waqt li kienet pożittiva bil-Covid-19. Il-Prof Gauci qalet li din il-persuna kienet qiegħda fl-ITU tingħata l-kura. Dwar dan il-każ se toħroġ stqarrija aktar tard."
2020-10-02,44 każ ġdid ta’ Coronavirus f’Malta – imfejqa 63 persuna,https://www.tvm.com.mt/mt/news/44-kaz-gdid-ta-coronavirus-fmalta-imfejqa-63-persuna/,"Ħarġu 44 każ ġdid mill-2,252 swab test li sar fl-aħħar 24 siegħa. Dan qalitu l-Professur Charmaine Gauci waqt il-konferenza stampa tal-lum dwar il-Covid-19. Hija qalet li 434 każijiet għadhom attivi bl-imwiet issa telgħu għal 37 wara li tħabbret il-mewt ta’ 2 anzjani aktar kmieni llum. Il-Professur Gauci qalet li jieħdu l-kura għall-coronavirus fl-ITU hemm 5 persuni, 8 persuni fl-IDU, 9 persuni oħra għall-kura f’Mater Dei, 7 oħra fl-isptar Boffa, 10 f’St Thomas, 2 Mount Carmel u Għawdex hemm persuna waħda. It-total tal-każijiet akkumulattiv qed jiżdied fejn il-Professur Gauci spjegat li fil-15 ta’ Settembru kien hemm żieda qawwija f’Dar San Ġużepp iżda issa jidher li l-infezzjonijiet nieżlin bilmod il-mod. Qalet li r-Residenza San Ġużepp hija l-iktar dar tal-anzjani milquta mill-virus hekk kif hemm 300 resident; 127 pazjent u 32 staff affettwati. Fis-Simblija hemm 15-il resident infettati iżda s-sitwazzjoni ġiet ikontrollata. F’Casa San Paolo hemm 3 residenti affettwati u 2 oħra li fiequ mill-virus. Każ ieħor ittieħed l-isptar St Thomas. F’Casa Antonia 35 residenti jinsabu bil-virus mentri f’SVPR fis-sala San Ġużepp hemm 3 każijiet ta’ residenti bil-virus. Dwar ir-rata ta’ mortalità, il-Professur ikkummentat li kellna rata għolja. Qalet li ħafna minnhom kienu anzjani u għalhekk saħqet biex nipproteġu l-anzjani u l-persuni vulnerabbli."
2020-10-02,Fin-12:30 – Is-Supretendent għas-Saħħa Pubblika tindirizza konferenza tal-aħbarijiet dwar il-Covid-19,https://www.tvm.com.mt/mt/news/fin-1230-is-supretendent-ghas-sahha-pubblika-tindirizza-konferenza-tal-ahbarijiet-dwar-il-covid-19/,"Is-Supretendent għas-Saħħa Pubblika, il-Professur Charmaine Gauci mistennija tindirizza konferenza tal-aħbarijiet fin-12:30 dwar l-aħħar żviluppi tal-Covid-19 f’pajjiżna. Il-konferenza se tixxandar dirett fuq TVM, tvm.com.mt, Radju Malta kif ukoll il-paġna facebook ta’ TVM."
2020-10-02,Żewġ anzjani jmutu waqt li kienu pożittivi bil-Covid-19,https://www.tvm.com.mt/mt/news/zewg-anzjani-jmutu-waqt-li-kienu-pozittivi-bil-covid-19/,"Il-Ministeru għas-Saħħa qal li għadu kemm ġie infurmat li żewġ anzjani ta’ 90 u 78 sena mietu waqt li kienu pożittivi bil-Covid-19. Fl-ewwel każ, l-anzjan ta’ 90 sena kien ikkonfermat pożittiv għall-Covid19 fil-15 ta’ Settembru u ddaħħal l-Isptar Mater Dei fis-27 ta’ Settembru, fejn miet ilbieraħ. Fit-tieni każ, anzjan ta’ 78 sena kien ikkonfermat pożittiv bil-Covid-19 fl-10 ta’ Settembru u ddaħħal l-Isptar Mater Dei fil-15 ta’ Settembru, fejn miet matul dan il-lejl. Iż-żewġ anzjani kellhom kundizzjonijiet ta’ saħħa ulterjuri."
2020-10-01,"37 każ ġdid ta’ Covid-19 f’Malta, 43 oħra mfejqa",https://www.tvm.com.mt/mt/news/37-kaz-gdid-ta-covid-19-fmalta-43-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 37 persuna f’Malta ħarġu pożittivi għall-Covid-19 minn fost 2,574 swab test. Ħabbru wkoll li 43 ruħ oħra ġew dikjarati li fiequ mill-virus. Minn meta faqqgħet il-pandemija fiequ 2,605 persuna. Minn Marzu ‘l hawn f’Malta nstabu 3,095 persuna pożittivi għall-Covid-19 li minnhom hemm 455 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 3 kienu membri tal-familja li kellhom li xi ħadd pożittiv għall-virus, 3 kienu f’kuntatt ma’ persuni bil-Covid-19, 3 kienu mid-dar tal-anzjani San Ġużepp, ieħor kollega ta’ persuna pożittiva, u 2 kienu f’ġabra ta’ nies fejn kien hemm persuna pożittiva."
2020-10-01,Boris Johnson jgħid li r-Renju Unit jinsab f’mument kritiku fil-ġlieda kontra l-Coronavirus,https://www.tvm.com.mt/mt/news/boris-johnson-jghid-li-r-renju-unit-jinsab-fmument-kritiku-fil-glieda-kontra-l-coronavirus/,"Il-Prim Ministru Ingliż Boris Johnson saħaq li r-Renju Unit jinsab f’mument kritiku fil-ġlieda kontra l-Coronavirus. F’konferenza tal-aħbarijiet ilbieraħ, Johnson m’eskludiex li jiddaħlu aktar miżuri ristrettivi. Dan wara li l-ġimgħa li għaddiet r-Renju Unit introduca set ta’ miżuri ġodda fosthom dwar il-ħinijiet ta’ operat tal-ħwienet tax-xorb u r-ristoranti li jridu jagħlqu sal-10 ta’ filgħaxija. Minn Downing Street Johnson qal li minkejja dan, il-pajjiż jinsab preparat aktar minn qatt qabel biex jissilet kontra l-pandemija. Semma kif sal-aħħar t’Ottubru r-Renju Unit qiegħed jippjana biex jagħmel mal-500,000 test kuljum. Id-diskors ta’ Johnson sar ftit sigħat wara li tħabbar li ġew ikkonfermati aktar minn seba t’elef każ ġdid u 71 mewta fir-Renju Unit bil-maġġor parti tal-każi fl-Ingilterra."
2020-09-30,Anzjan ta’ 85 sena jmut waqt li kien pożittiv bil-Covid-19,https://www.tvm.com.mt/mt/news/anzjan-ta-85-sena-jmut-waqt-li-kien-pozittiv-bil-covid-19/,"Il-Ministeru għas-Saħħa ħabbar li anzjan ta’ 85 sena miet waqt li kien pożittiv bil-Covid-19. L-anzjan kien ikkonfermat pożittiv għall-Covid19 fis-27 ta’ Settembru u ddaħħal l-isptar St Thomas fit-28 ta’ Settembru, fejn miet aktar kmieni llum. L-anzjan kellu kundizzjonijiet ta’ saħħa ulterjuri."
2020-09-30,Minn għada ma tistax tkun fi grupp ta’ aktar minn 10 persuni,https://www.tvm.com.mt/mt/news/minn-ghada-ma-tistax-tkun-fi-grupp-ta-aktar-minn-10-persuni/,"Minn għada, il-Ħamis l-ewwel t’Ottubru, l-ammont massimu ta’ persuni li jistgħu jinġemgħu fi grupp fi spazji pubbliċi se jonqos minn 15-il persuna għal 10 persuni. Fi stqarrija, il-Ministeru għas-Saħħa qal li din il-miżura qed tidħol fis-seħħ wara konsultazzjoni mas-Supretendent għas-Saħħa Pubblika sabiex tkun limitata iżjed l-imxija ta’ COVID-19.  Ġie spjegat li dan ifisser li fi spazji  pubbliċi,  gruppi  ta’  aktar  minn  10 persuni għandhom ikunu projbiti inklużi fi kjus u fuq bus stops, sakemm ma tinżammx id-distanza soċjali bejniethom. Din il-miżura ma tapplikax għal persuni li jgħixu fl-istess residenza. "
2020-09-30,"23 każ ġdid ta’ Covid-19 f’Malta, 78 oħra mfejqa",https://www.tvm.com.mt/mt/news/23-kaz-gdid-ta-covid-19-fmalta-78-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 23 persuna f’Malta ħarġu pożittivi għall-Covid-19 minn fost 2,211 swab test. Ħabbru wkoll li 78 ruħ oħra ġew dikjarati li fiequ mill-virus. Minn meta faqqgħet il-pandemija fiequ 2562 persuna. Minn Marzu ‘l hawn f’Malta nstabu 3,058 persuna pożittivi għall-Covid-19 li minnhom hemm 462 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 7 kienu membri tal-familja li kellhom li xi ħadd pożittiv għall-virus, tnejn kienu f’kuntatt ma’ persuni bil-Covid-19, ieħor kien mid-dar tal-anzjani San Ġużepp, tnejn kienu impurtati, ieħor kollega ta’ persuna pożittiva, ieħor kien mill-grupp ta’ Paceville, u tlieta kienu f’ġabra ta’ nies fejn kien hemm persuna pożittiva."
2020-09-29,Nanniet jistaqsu kif għandhom jirrelataw man-neputijiet waqt il-Covid-19,https://www.tvm.com.mt/mt/news/nanniet-jistaqsu-kif-ghandhom-jirrelataw-man-neputijiet-waqt-il-covid-19/,"Il-Fondazzjoni “Nanniet Malta” qed titlob linji gwida aktar ċari dwar kif in-nanniet għandhom jirrelataw man-neputijiet tagħhom. Il-fondazzjoni qed tara aktar urġenza f’dan billi ħafna tfal qed jirritornaw fl-iskejjel. Il-fundatur tal-Fondazzjoni Nanniet Malta, Philip Chircop, qal li minkejja li n-nies addattaw għar-restrizzjonijiet tal-Covid, in-nanniet qed jiffaċċjaw diffikultajiet kif l-aħjar jaqdu l-irwol tagħhom. Jgħid li filwaqt li seba’ xhur ilu, il-gvern kien iddikjara li dawk li għandhom ‘l fuq minn 65 sena huma vulnerabbli u kellhom jevitaw li jkunu f’kuntatt man-nies, ma reġgħux ingħataw direttivi kif għandhom jaġixxu mal-komunità wara li ntreħew uħud mir-restrizzjonijiet. Dan jinkludi l-kuntatt ma’ uliedhom u n-neputijie. Is-Sur Chircop jgħid li filwaqt li l-ħarsien tal-prekawzjonijiet ta’ saħħa u użu akbar ta’ tagħmir teknoloġiku jibqgħu japplikaw, il-ftuħ tal-iskejjel qed joħloq sfidi u bosta domandi għan-nanniet u għal uliedhom li jaħdmu. Jipproponi soluzzjonijiet bħal teleworking, xifts b’sigħat imnaqqsa jew prattiċi ta’ xogħol li jinqalbu għall-ħinijiet alternattivi u flexitime. Hi pożizzjoni li jħaddan wkoll il-president tal-Kamra tal-Kummerċ, David Xuereb, li qal li l-maġġoranza assoluta ta’ dawk li ħaddnu dawn il-prattiċi ta’ xogħol fl-eqqel tal-Covid żammewhom. Is-Sur Xuereb enfasizza li għandu jinstab bilanċ bejn il-ħtiġijiet ta’ dawk li jħaddmu u l-ħaddiema. Is-Sur Xuereb qal li l-aktar aspett kruċjali fil-mod kif tiġi indirizzata l-Covid, anki fuq il-lant tax-xogħol, hija permezz tad-dixxiplina u l-ħarsien tal-protokolli maħruġa mill-awtoritajiet tas-saħħa."
2020-09-29,Ir-Radisson ta’ San Ġiljan se tagħlaq il-bibien jumejn oħra,https://www.tvm.com.mt/mt/news/ir-radisson-ta-san-giljan-se-taghlaq-il-bibien-jumejn-ohra/,"Il-lukanda Radisson ta’ San Ġiljan ħabbret li se jkollha tagħlaq il-bibien b’mod temporanju mill-1 t’Ottubru li ġej. Fi stqarrija fuq il-midja soċjali l-lukanda qalet li s-sitwazzjoni li ġabet il-Covid-19 ma kinitx waħda faċli. Żiedet li dan iż-żmien se tkun qed tużah biex ittejjeb il-faċilitajiet u tkompli taħdem favur ambjent sigur għall-ħaddiema u l-viżitaturi. Il-lukanda qalet li qed tippjana li terġa’ tiftaħ il-bibien għall-ikliet matul il-festi tal-Milied. L-istess lukanda kienet qajmet kontroversja meta f’nofs Lulju li għadda organizzat il-Hotel Takeover Party, b’għadd ta’ persuni li attendew jirriżultaw pożittivi għall-Covid-19."
2020-09-29,"29 każ ġdid ta’ Covid-19 f’Malta, 85 oħra mfejqa",https://www.tvm.com.mt/mt/news/29-kaz-gdid-ta-covid-19-fmalta-85-ohra-mfejqa/,"L-awtoritajiet tas-saħħa ħabbru li fl-aħħar 24 siegħa 29 persuna f’Malta ħarġu pożittivi għall-Covid-19 minn fost 2,116 swab test. Ħabbru wkoll li 85 ruħ oħra ġew dikjarati li fiequ mill-virus. Minn Marzu ‘l hawn f’Malta nstabu 3,035 persuna pożittivi għall-Covid-19 li minnhom hemm 517 każ attiv. L-awtoritajiet tas-saħħa qalu li l-każi l-ġodda għadhom qed jiġu investigati. Mill-każijiet li nstabu lbieraħ, 7 kienu membri tal-familja li kellhom li xi ħadd pożittiv għall-virus, wieħed kien f’kuntatt ma’ persuni bil-Covid-19, ieħor kien mid-dar tal-anzjani San Ġużepp, tnejn kienu impurtati, tnejn oħra kienu kollegi ta’ persuni pożittivi, ieħor kien mill-grupp ta’ Paceville, u ieħor kien f’ġabra ta’ nies fejn kien hemm persuna pożittiva."
2020-09-29,Mara ta’ 79 sena tmut waqt li kellha l-Covid-19,https://www.tvm.com.mt/mt/news/mara-ta-79-sena-tmut-waqt-li-kellha-l-covid-19/,"Mara ta’ 79 sena mietet waqt li kienet pożittiva bil-COVID-19. Fi stqarrija l-Ministeru għas-Saħħa qal li l-anzjana kienet ittestjat negattiva għall-COVID-19 fis-26 ta’ Settembru, bħala parti mit-testijiet ta’ rutina li qegħdin isiru fid-djar tal-anzjani fejn kienet tgħix. Hija mietet ilbieraħ, 28 ta’ Settembru, u swab test li sar wara mewtha kkonferma li kienet pożittiva għall-Covid-19. Intqal li l-anzjana kellha kundizzjonijiet ta’ saħħa oħra."
2020-09-28,Anzjana tmut waqt li kienet pożittiva bil-Covid-19,https://www.tvm.com.mt/mt/news/anzjana-tmut-waqt-li-kienet-pozittiva-bil-covid-19-3/,"Il-Ministeru għas-Saħħa għadu kemm ġie infurmat li anzjana ta’ 82 sena mietet waqt li kienet pożittiva bil-Covid-19. L-anzjana kienet ikkonfermata pożittiva għall-Covid-19 fis-17 ta’ Settembru u baqgħet tingħata kura fir-residenza tal-anzjani li kienet tgħix fiha, fejn mietet aktar kmieni llum. L-anzjana kellha kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari tal-anzjana, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-09-28,"27 każ ġdid tal-COVID-19 f’Malta, ifiqu 41 persuna",https://www.tvm.com.mt/mt/news/27-kaz-gdid-tal-covid-19-fmalta-ifiqu-41-persuna/,"L-awtoritajiet tas-saħħa ħabbru li fl-aħħar 24 siegħa 27 persuna f’Malta ħarġu pożittivi għall-Covid-19 minn fost 2,302 swab test. Ħabbru wkoll li 41 ruħ ġew dikjarati li fiequ mill-virus. Minn Marzu ‘l hawn f’Malta nstabu 3,006 persuna pożittivi għall-Covid-19 li minnhom hemm 575 każ attiv. L-awtoritajiet tas-saħħa qalu li l-każi l-ġodda għadhom qed jiġu nvestigati. Mill-kaijiet li nstabu lbieraħ, erbgħa kienu membri tal-familja li kellhom li xi ħadd pożittiv għall-virus, tnejn kienu f’kuntatt ma’ persuni bil-Covid-19 u tlieta kienu mid-dar tal-anzjani San Ġużepp."
2020-09-28,Anzjana tmut waqt li kienet  pożittiva bil-Covid-19,https://www.tvm.com.mt/mt/news/anzjana-tmut-waqt-li-kienet-pozittiva-bil-covid-19-2/,"Il-Ministeru għas-Saħħa ġie infurmat li anzjana ta’ 91 sena mietet waqt li kienet  pożittiva bil-Covid-19. L-anzjana kienet ikkonfermata pożittiva għall-Covid19, fl-10 ta’ Settembru u ddaħħlet l-isptar Mater Dei fit-22 ta’ Settembru, fejn mietet ilbieraħ. L-anzjana kellha kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari tal-anzjana, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra. "
2020-09-27,Il-PN qal li l-pajjiż għaddej minn diffikultajiet bl-isfidi tal-pandemija fuq is-servizzi tas-saħħa,https://www.tvm.com.mt/mt/news/il-pn-qal-li-l-pajjiz-ghaddej-minn-diffikultajiet-bl-isfidi-tal-pandemija-fuq-is-servizzi-tas-sahha/,"Il-Partit Nazzjonalista qal li l-pajjiż għaddej minn diffikultajiet kbar ikkawżati mill-isfidi tal-pandemija fuq is-servizzi tas-saħħa. Fi stqarrija ffirmata mill-Kap tal-Oppożizzjoni u tal-Partit Nazzjonalista, Adrian Delia, u mill-kelliem tal-Oppożizzjoni għas-saħħa, Stephen Spiteri, intqal li l-għadd ta’ persuni nfettati kuljum bil-virus hu għoli meta mqabbel mal-popolazzjoni waqt li qed jiġu rreġistrati żidiet kbar fl-għadd ta’ infezzjonijiet u mwiet fost anzjani, persuni vulnerabbli u dawk li qed jingħataw xi kura għall-mard. Appellaw lill-gvern iħares l-obbligu li jara x’inhu l-aħjar għall-poplu għax il-ħajja ta’ ħafna tiddependi minn deċiżjonijiet li jittieħdu f’waqthom."
2020-09-27,21 każ ġdid ta’ Covid-19 f’Malta – ifiqu 54 persuna oħra,https://www.tvm.com.mt/mt/news/21-kaz-gdid-ta-covid-19-fmalta-ifiqu-54-persuna-ohra/,"L-awtoritajiet tas-saħħa ħabbru li fl-aħħar 24 siegħa 21 persuna f’Malta ħarġu pożittivi għall-Covid-19 minn fost 2,326 swab test. Ħabbru wkoll li 54 ruħ ġew dikjarati li fiequ mill-virus biex issa l-ammont ta’ persuni li fiequ mill-Covid-19 mill-bidu tal-pandemija huwa ta’ 2,358. Minn Marzu ‘l hawn f’Malta nstabu 2,979 persuna pożittivi għall-Covid-19 li minnhom hemm 590 każ attiv. L-awtoritajiet tas-saħħa qalu li l-każi l-ġodda għadhom qed jiġu nvestigati. Mid-29 każ li nstabu lbieraħ, tmienja kienu membri tal-familja li kellhom li xi ħadd pożittiv għall-virus, każ ta’ kollega fuq post tax-xogħol u każ minn attività soċjali u żewġ każi impurtati.  "
2020-09-27,Ministru jwissi li Madrid tinsab f’riskju serju mingħajr regoli stretti biex trażżan l-imxija,https://www.tvm.com.mt/mt/news/ministru-jwissi-li-madrid-tinsab-friskju-serju-minghajr-regoli-stretti-biex-trazzan-l-imxija/,"Il-gvern Spanjol ħeġġeġ lill-awtoritajiet f’Madrid biex jissikkaw ir-restrizzjonijiet kontra l-coronavirus, u wissa b’riskju serju għar-residenti jekk dan ma jseħħx. Nhar il-Ġimgħa, f’Madrid ġew estiżi r-restrizzjonijiet fil-postijiet fejn kien hemm l-aktar każi ta’ Covid-19, imma l-awtoritajiet irrifjutaw li jimponu lockdown fil-belt kollha. Madankollu, il-Ministru għas-Saħħa Salvador Illa qal li r-restrizzjonijiet ma kellhomx l-effett mixtieq. Qal li wasal iż-żmien li l-pandemija tiġi kkontrollata b’determinazzjoni. "
2020-09-26,Aktar minn kwart tar-Renju Unit b’miżuri aktar stretti,https://www.tvm.com.mt/mt/news/aktar-minn-kwart-tar-renju-unit-bmizuri-aktar-stretti/,"Il-ħajja ta’ aktar minn kwart tan-nies fir-Renju Unit mistennija tkun affettwata minn restrizzjonijiet ġodda li qed jidħlu fis-seħħ f’dawn il-ġranet. Mil-lum residenti ta’ Leeds, Wigan Stockport u Blackpool mhux se jitħallew iżuru lil xulxin fid-djar. Dan qed isir fid-dawl ta’ żieda fir-rata ta’ infezzjoonijiet ġodda fir-Renju Unit fejn ir-rata ta’ infezzjonijiet minn persuna għal oħra saħansitra qabżet il-1.5. Fuq livell nazzjonali qed tapplika wkoll ir-regola ta’ gruppi ta’ sitt persuni waqt li l-ħwienet tax-xorb u r-ristoranti qed jagħlqu fl-għaxra ta’ filgħaxija. F’partijiet kbar fit-tramuntana tal-Ingilterra, qed japplikaw miżuri addizzjonali minħabba r-rata aktar għolja ta’ każi ġodda fosthom il-Gvern qed jappella biex ma jsir kuntatt soċjali ma persuni li ma jgħixux fl-istess dar."
2020-09-26,Anzjani fid-djar tal-anzjani pożittivi għall-COVID se jintbagħtu fi sptar,https://www.tvm.com.mt/mt/news/tishih-fil-pjanijiet-ta-kontigenza-fil-qasam-tad-djar-tal-anzjani/,"Il-Gvern illejla ħabbar tisħiħ fil-miżuri ta’ kontinġenza fil-qasam tad-djar tal-anzjani. Is-Segretarjat Parlamentari għall-Anzjanità Attiva qal li meta jiġi identifikat każ pożittiv f’dar tal-anzjani, dak ir-resident se jintbagħat fl-isptar Pawlu Boffa jew fl-Isptar St Thomas. Skont il-kundizzjoni medika, tabib jista’ jiddeċiedi li l-persuna nfettata tintbagħat Mater Dei. Ġie spjegat li din il-miżura se tidħol fis-seħħ meta jkun hemm każ pożittiv f’dar residenzjali li fiha bħalissa m’hemmx każi pożittivi. Dwar Dar San Ġużepp, ir-residenti li huma pożittivi jew li huma fi kwarantina se jkunu qed jibqgħu f’din id-dar u se jkunu qed jibqgħu jieħdu l-kura kollha meħtieġa. Ir-residenti li huma negattivi se jittieħdu f’Casal Nuovo, dar li se jkollha diversi sodod permezz tal-liċenzja ta’ Emerġenza mill-Awtorità ta’ Standards ta’ Ħarsien Soċjali. Il-kumplament tas-sodod se jkunu qed jiġu pprovduti mill-isptar St James. Dawn ir-residenti se jkunu qegħdin fi kwarantina preventiva u se jiġu ttestjati kull tlett ijiem.  "
2020-09-26,Il-Kamra tal-Avukati u l-Aġenzija tal-Qorti jaqblu kif se jaħdmu fiċ-ċirkostanzi tal-COVID-19,https://www.tvm.com.mt/mt/news/il-kamra-tal-avukati-u-l-agenzija-tal-qorti-jaqblu-kif-se-jahdmu-fic-cirkostanzi-tal-covid-19/,"Ftit tal-jiem qabel il-ftuħ tas-Sena Forensi, il-Ministru għall-Ġustizzja Edward Zammit Lewis laqqa’ l-Kamra tal-Avukati u l-Aġenżija tal-Qorti. Il-Ministru Zammit Lewis qal li fil-laqgħa ntlaħaq qbil dwar kif se jimxu ‘l quddiem fiċ-ċirkustanzi tal-COVID-19 bil-għan li tkompli titħares is-saħħa tal-ġudikatura, tal-avukati, l-impjegati tal-qorti u l-pubbliku."
2020-09-26,"29 każ ġdid tal-COVID-19 f’Malta, ifiqu 43 persuna",https://www.tvm.com.mt/mt/news/29-kaz-gdid-tal-covid-19-fmalta-ifiqu-43-persuna/,"Fl-aħħar 24 siegħa nstabu 29 każ ġdid ta’ Covid-19 f’Malta, wara li saru 2,096 swab tests. L-awtoritajiet tas-saħħa qalu wkoll li 43 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,304. Minn total ta’ 2,958 każijiet ikkonfermati f’Malta mill-bidu tal-pandemija, bħalissa hemm 623 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 6 każijiet kienu membri tal-familja minn każijiet diġà magħrufa, 2 kienu kuntatti diretti ma’ persuni pożittivi,każ ieħor kien f’ġabra ta’ nies ma’ persuni pożittivi u  każ impurtat."
2020-09-26,Anzjana ta’ 92 sena mietet waqt li kienet pożittiva bil-Covid-19,https://www.tvm.com.mt/mt/news/anzjana-ta-92-sena-tmut-bil-covid-19-il-vittmi-jitilghu-ghal-30/,"Il-Ministeru għas-Saħħa qal li ġie infurmat li anzjana ta’ 92 sena, li kienet residenti f’dar tal-anzjani, mietet waqt li kienet pożittiva bil-Covid-19. L-anzjana kienet ikkonfermata pożittiva għall-Covid-19 fil-15 ta’ Settembru. Hija mietet matul dan il-lejl. L-anzjana kellha kundizzjonijiet tas-saħħa ulterjuri. "
2020-09-25,Tmut anzjana oħra bil-Covid-19,https://www.tvm.com.mt/mt/news/tmut-anzjana-ohra-bil-covid-19/,"Il-Ministeru għas-Saħħa għadu kemm ġie infurmat li anzjana ta’ 94 sena mietet waqt li kienet pożittiva bil-Covid-19. L-anzjana kienet ikkonfermata pożittiva għall-Covid-19 illum stess, 25 ta’ Settembru, bħala parti minn testijiet ta’ rutina li qed isiru fid-djar tal-anzjani. Fi stqarrija l-Ministeru qal li f’żewġ testijiet preċedenti, fid-9 u fl-14 ta’ Settembru, kienu rriżultaw fin-negattiv. L-anzjana mietet illum. Il-Ministeru għas-Saħħa, filwaqt li jagħti l-kondoljanzi lill-familjari tal-anzjana, reġa’ appella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra. Din hija t-tielet mewta fl-aħħar 24 siegħa ta’ persuna pożittiva għall-virus. L-ewwel żewġ imwiet ġraw fl-isptar Mater Dei hu huma mara ta’ 78 sena u raġel ta’ 90 sena. B’hekk issa telgħu għal 30, il-persuni f’Malta li mietu waqt li kienu pożittivi għall-Covid-19."
2020-09-25,Monte Carmeli: Tallega li mhux jinbidlu l-ingwanti bejn swab u ieħor,https://www.tvm.com.mt/mt/news/monte-carmeli-tallega-li-mhux-jinbidlu-l-ingwanti-bejn-swab-u-iehor/,"Persuna li xtaqet tibqa’ annonima esprimiet it-tħassib tagħha wara li ġiet mgħajta biex isirlha swab test u min għamlilha t-test ma’ biddilx l-ingwanti bejn persuna u oħra. Hija qalet lil tvm.com.mt li hi kienet fost numru ta’ persuni li qalulhom jagħmlu swab test fl-isptar Monte Carmeli, wara li kienu traċċati minn każ li fl-aħħar jiem ħareġ pożittiv għall-virus. Żiedet tgħid li fil-fehma tagħha, min kien qed jieħu l-iswab tests, aktar kellu jkun attent għax il-probabilità hi li hemm min ħa jirriżulta pożittiv għall-infezzjoni. Qalet li lanqas sanitizer ma għamel. Spjegat li l-persuna li kienet qed tieħu l-iswab kienet qed tmiss ras u geddum in-nies biex teħodilhom swab u l-ingwanti baqgħet ma bidlithomx minn persuna għal oħra. Il-persuna li tkellmet ma’ tvm.com.mt qalet ukoll li hija bbukkjat lill-bqija tal-membri tal-familja tagħha fiċ-ċentru tal-iswabbing f’Mater Dei u hemmhekk osservat lil min kien qed jieħu l-iswabs ibiddel l-ingwanti wara kull persuna li jkun għamlilha swab."
2020-09-25,Il-Partit Nazzjonalista b’għadd ta’ suġġerimenti dwar il-ftuħ tal-iskejjel,https://www.tvm.com.mt/mt/news/il-partit-nazzjonalista-bghadd-ta-suggerimenti-dwar-il-ftuh-tal-iskejjel/,"B’reazzjoni għall-aħbar li l-ftuħ tal-iskejjel se jkun pospost għal Ottubru, il-Partit Nazzjonalista fi stqarrija qal li l-iskejjel se jiftħu tard għaliex il-preprazzjoni bdiet tard wisq minkejja li kien ċar li l-mewġ tal-pandemija ma’ kienx se jieqaf. Permezz tal-kelliem għall-Edukazzjoni Clyde Puli, il-PN qal li dan il-perjodu ta’ posponiment tal-ftuħ tal-iskejjel jintuża biex issir il-ħidma li ma laħqitx saret sabiex tiġi assigurata s-saħħa u s-sigurtà tat-tfal u tal-edukaturi, biex isir sforz serju biex tiġi kkontrollata l-imxija tal-pandemija, u biex isiru l-preparamenti għal edukazzjoni online. Qal li wara dan il-perjodu addizzjonali ta’ preparazzjoni għandha terġa’ ssir evalwazzjoni tas-sitwazzjoni qabel jittieħdu deċiżjonijiet oħrajn. Ara wkoll: L-istudenti se jibdew l-iskola fi ġranet differenti f’Ottubru L-MUT tilqa’ d-deċiżjoni li jiġi pospost il-ftuħ tal-iskejjel "
2020-09-25,Sal-lum 4 persuni f’Malta kellhom il-Covid-19 u rkadew,https://www.tvm.com.mt/mt/news/sal-lum-4-persuni-fmalta-kellhom-il-covid-19-u-rkadew/,"Is-Supretendent tas-Saħħa Pubblika, il-Professur Charmaine Gauci qalet li sal-lum f’Malta kellna erba’ persuni li kienu pożittivi għall-Covid-19, ġew dikjarati li rkupraw mill-virus iżda wara xi żmien dawn reġgħu irriżultaw pożittivi għall-coronavirus. Tkellmet ukoll dwar kif erba’ persuni irriżultaw pożittivi għall-virus għat-tieni darba wara li kienu irriżultaw negattiv. Qalet li dan hu minħabba li jew il-virus ikun rieqed, jew għaliex il-persuni jerġgħu jinfettaw ruħhom. Il-Professur Gauci qalet li persuna tiġi ddikjarata li fieqet mill-Covid-19 wara li tirriżilta negattiva għall-virus, u wara 3 ijiem mingħajr ebda sintomi, jerġa’ jsirilha swab test u jerġa’ joħroġ negattiv. Spjegat li hemm żewġ xenarji meta persuna terġa’ tirriżulta pożittiva għall-Covid-19 wara li jgħaddi ż-żmien. Xenarju minnu hu meta l-persuna terġa’ tirkadi mill-infezzjoni, filwaqt li x-xenarju l-ieħor hu meta l-persuna terġa’ tiltaqa’ mal-virus u għalhekk reġgħet ġiet infettata mill-ġdid. Qalet ukoll li l-awtoritajiet tas-saħħa qed jevalwaw dawn l-erba’ każijiet u qed isegwu l-pariri tal-ECDC dwar kif jikklassifikawhom. Saħqet li huwa importanti li jekk persuna jkollha sintomi, iċċempel 111 biex terġa’ tagħmel swab test. Ara wkoll: Ifiqu 70 persuna mill-Covid-19 f’Malta – jinstab 31 każ ġdid "
2020-09-25,"Mas-60,000 niżżlu l-contact tracing app u 6 persuni diġà użawha",https://www.tvm.com.mt/mt/news/mas-60000-nizzlu-l-contact-tracing-app-u-6-persuni-diga-uzawha/,"Il-Supretendent tas-Saħħa Pubblika, Charmaine Gauci, qalet li minn meta tnediet il-Covid-19 tracing app il-ġimgħa li għaddiet, din tniżżlet mas-60,000 darba. Prof Gauci qalet li fuq Andorid din l-app tniżżlet 43,334 darba u fuq l-Apple tniżżlet 16,394 darba. Kien hemm ukoll rekord ta’ nies li daħlu fis-sit elettroniku tal-awtoritajiet tas-saħħa biex isiru jafu iktar dwar l-app. Minn dawk li niżżlu l-app, diġà hemm sitt persuni li ttestjaw pożittivi u ngħataw kodiċi biex idaħħluh fl-app, u b’hekk jiġu infurmati l-persuni li kienu viċin tagħhom fil-jiem ta’ qabel billi jirċievu messaġġ fuq l-app. Fakkret li din l-app tirrispetta l-privatezza tal-individwi u hija konformi mar-regolamenti tal-GDPR. L-app ma taħdimx bil-GPS, imma bil-Bluetooth, fejn dawk li kienu ħdejn il-persuna infettata f’inqas minn żewġ metri u iktar minn kwarta jirċievu messaġġ. Prof Gauci tenniet li iżjed ma jkun hemm nies li jniżżlu l-app iktar se taħdem aħjar. Tista’ ssegwi hawn il-konferenza tal-aħbarijiet:"
2020-09-25,AĠĠORNAT: Ifiqu 70 persuna mill-Covid-19 f’Malta – jinstab 31 każ ġdid,https://www.tvm.com.mt/mt/news/jirkupraw-70-persuna-mill-covid-19-fmalta-jinstab-31-kaz-gdid/,"Għat-tieni darba fl-aħħar ġimgħa, f’temp ta’ 24 siegħa, ġew dikjarati aktar persuni li fiequ mill-virus milli nfezzjonijiet ġodda. L-awtoritajiet tas-saħħa ħabbru li fl-aħħar 24 siegħa nstabu 31 każ ġdid ta’ Covid-19 f’Malta, wara li saru 2,545 swab tests. L-awtoritajiet tas-saħħa qalu wkoll li 70 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,261. Minn total ta’ 2,929 każijiet ikkonfermati f’Malta mill-bidu tal-pandemija, bħalissa hemm 639 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, fl-aġġornament ta’ kull nhar ta’ Ġimgħa, is-Supretendent tas-Saħħa Pubblika, il-Professur Charmaine Gauci, qalet li hemm sitt persuni fit-taqsima tal-mard infettiv fl-isptar Mater Dei, tmien persuni f’wards oħra attrezzati għall-Covid-19 f’Mater Dei filwaqt li 4 persuni qiegħdin fit-taqsima tal-kura intensiva bil-Professur Gauci tgħid li 2 minnhom mhumiex f’qagħda stabbli. Fl-isptar Boffa qed jinżammu 12-il persuna oħra, fl-isptar St Thomas qed jinżammu 4 persuni u 3 persuni oħra qed jinżammu f’Monte Carmeli. Is-Supretendent tas-Saħħa Pubblika, qalet li se jkun qed jiżdied l-infurzar tal-ilbies obbligatorju tal-maskri f’postijiet pubbliċi fuq ġewwa, fuq it-trasport pubbliku, il-vapur t’Għawdex u fl-ajruport. Qalet li l-uffiċjali tal-LESA se jkunu qed iżidu l-isforzi tagħhom biex flimkien ma’ entitajiet oħrajn jaraw li kulħadd qed isegwi l-miżuri. “L-appell li jekk ħriġt barra mid-dar, għandek ċans tiltaqa ma xi ħadd, tajjeb tintlibes il-maskra il-ħin kollu,” qalet il-Professur Charmaine Gauci. Żiedet tgħid li bir-rata ta’ mwiet telgħet għal 2.2 għal kull 100,000 persuna, Malta għandha t-tielet l-ogħla rata ta’ imwiet fl-Ewropa. Spjegat kif kwart tal-imwiet f’Malta seħħew fi djar tal-anzjani, bi tliet imwiet minn Dar San Ġużepp fil-Fgura, tnejn minn Casa Antonia f’Ħal Balzan u tnejn mis-Simblija fin-Naxxar. Dwar is-sitwazzjoni li żviluppat fid-Dar tal-Anzjani San Ġużepp fil-Fgura, il-Professur Gauci qalet li ttieħdu diversi miżuri biex titrażżan l-imxija fost ir-residenti. “Li għamilna li ma jkunx hemm nies li jidħlu u joħorġu mill-home biex ikollok containment tas-sitwazzjoni kollha. U jekk ikun hemm li joħorġu mill-home naraw li jkun hemm assessment biex naraw x’kundizzjonijiet jidħlu bihom,” spjegat il-Professur Gauci. Hija appellat lin-nies biex jieħdu ħsieb l-anzjani u joqogħdu attenti x’jagħmlu fil-ħin liberu tagħhom. Il-Professur Gauci qalet li sors ewlieni ta’ infezzjonijiet qed ikunu okkażjonijiet fejn il-familji qed jinġabru flimkien, b’76 każ minn dawk li rriżultaw din il-ġimgħa kienu ġejjin minn dawn l-attiviatjiet. Fuq il-postijiet tax-xogħol kien hemm 21 cluster. Appellat lil min iħaddem jieħdu il-prekawzjonijiet skond il-linji gwida li jinsabu fuq is-sit elettroniku tal-Ministeru tas-Saħħa. Is-Supretendent tas-Saħħa Pubblika qalet li 30 fil-mija tal-każi huma sporadiċi. Il-Professur Gauci qalet li kemm l-iskola u anke fl-attivitajiet extra kurrikulari – bħal-lezzjonijiet tal-katekizmu, privat u taħriġ ta’ sport, kemm jista’ jkun it-tfal għandhom jinżammu fl-istess grupp, u appellat biex il-gruppi jinżammu żgħar kemm jista’ jkun. Tista’ ssegwi l-konferenza tal-aħbarijiet dwar l-aħħar żviluppi dwar il-Covid-19 f’Malta hawn: Ara wkoll: Tmut anzjana li kellha l-Covid-19 u li kienet rikoverata f’Monte Carmeli Sal-lum 4 persuni f’Malta kellhom il-Covid-19 u rkadew Mas-60,000 niżżlu l-contact tracing app u 6 persuni diġà użawha "
2020-09-25,Tmut anzjana li kellha l-Covid-19 u li kienet rikoverata f’Monte Carmeli,https://www.tvm.com.mt/mt/news/tmut-anzjana-li-kellha-l-covid-19-u-li-kienet-rikoverata-fmonte-carmeli/,"Il-Ministeru għas-Saħħa ħabbar li anzjana ta’ 78 sena mietet waqt li kienet pożittiva bil-Covid-19. L-anzjana kienet ikkonfermata pożittiva għall-Covid-19 l-ewwel darba fil-11 ta’ Awwissu u ġiet ikkonfermata li negattiva għall-Covid-19 fit-28 ta’ Awwissu u fid-9 ta’ Settembru. Ilbieraħ, l-anzjana ddaħħlet l-Emerġenza tal-Isptar Mater Dei mill-Isptar Monte Carmeli u mietet ilbieraħ stess waqt li kienet fit-Taqsima tal-Emerġenza. Kif inhi prassi, sar swab test waqt li kienet l-Emerġenza li kkonferma lill-pazjenta pożittiva bil-Covid-19. Intqal li hija kellha kundizzjonijiet ta’ saħħa ulterjuri. Il-Ministeru qal li fl-Isptar Monte Carmeli għaddej ix-xogħol ta’ contact tracing biex jiġu ttestjati l-persuni li seta’ kellhom kuntatt mal-persuna."
2020-09-25,AĠĠORNAT: L-istudenti se jibdew l-iskola fi ġranet differenti f’Ottubru,https://www.tvm.com.mt/mt/news/l-istudenti-se-jibdew-l-iskola-fi-granet-differenti-fottubru/,"Il-Ministeru għall-Edukazzjoni u x-Xogħol ħabbar li, filwaqt li l-edukaturi se jidħlu lura għax-xogħol fit-28 ta’ Settembru kif skedat, l-istudenti se jibdew jidħlu lura mis-7 t’Ottubru. L-istudenti tal-istat tal-età obbligatorja se jibdew is-sena skolastika fi ġranet differenti skont is-sena tagħhom, u sal-14 t’Ottubru l-istudenti jridu jkunu daħlu l-iskola kollha. Intqal li l-ġenituri u l-kustodji se jkunu qed jirċievu informazzjoni dettaljata llum stess mill-iskejjel tagħhom. Il-Ministeru tenna li l-ġenituri u l-kustodji se jingħataw il-libertà li jagħżlu jekk jibagħtux lit-tfal tagħhom l-iskola jew le, u kulma għandhom jagħmlu hu li jinformaw lill-iskola bid-deċiżjoni tagħhom. Żied li se jkunu pprovdu lezzjonijiet rekordjati fuq l-internet bla ħlas. Intant, bejn it-30 ta’ Settembru u t-13 ta’ Ottubru, il-Fondazzjoni għas-Servizzi Edukattivi se tkun qed testendi s-servizz tagħha ta’ ‘Bridge Holidays’ bejn is-7:00 am u s-2:30 p.m. fiċ-ċentri tagħha bla ħlas. Fl-istess waqt, b’effett mit-30 ta’ Settembru, il-Fondazzjoni għas-Servizzi Edukattivi se tkun qed tibda toffri wkoll is-servizz ta’ Klabb 3-16, mis-2:30 pm sas-6:00 pm. Il-Ministeru sostna li l-aqwa edukazzjoni għat-tfal tinkiseb fil-klassi, iżda l-Gvern se jirrispetta d-deċiżjoni ta’ kulħadd. Iktar tard tħabbar li l-istudenti tal-iskejjel tal-Knisja wkoll se jirritornaw fuq il-bank tal-iskola fi gruppi differenti bejn is-7 u l-14 ta’ Ottubru. Fi stqarrija, is-Segretarjat għall-Edukazzjoni Nisranija qal li, skont id-direzzjoni maħruġa mill-Ministeru tal-Edukazzjoni u l-Union tal-Għalliema, mhux se jkun jista’ jsir tagħlim online sas-6 ta’ Ottubru. L-edukaturi tal-iskejjel tal-Knisja se jirritornaw fl-iskola tagħhom fid-data li diġà kienet stabbilixxiet l-iskola. B’reazzjoni, l-MUT qalet li qed tilqa’ d-deċiżjoni mħabbra mill-Gvern. Sewgi iktar hawn: L-MUT tilqa’ d-deċiżjoni li jiġi pospost il-ftuħ tal-iskejjel Għal din id-deċiżjoni rreaġixxa wkoll il-Partit Nazzjonalista: Il-Partit Nazzjonalista b’għadd ta’ suġġerimenti dwar il-ftuħ tal-iskejjel "
2020-09-24,Uffiċjali indipendenti jispezzjonaw u jiċċertifikaw li kull skola konformi mar-regoli,https://www.tvm.com.mt/mt/news/ufficjali-tal-ohsa-jispezzjonaw-u-jiccertifikaw-kull-skola-hiex-konformi-mar-regoli/,"Uffiċjali indipendenti liċenzjati mill-Awtorità tas-Saħħa u s-Sigurtà fuq il-post tax-xogħol, l-OHSA qegħdin jiċċertifikaw li kull skola f’Malta u Għawdex hija konformi mar-regolamenti li tfasslu mill-awtoritajiet tas-saħħa. F’kummenti ma’ Television Malta, is-Segretarju Permanenti fil-Ministeru għall-Edukazzjoni, Dr Frank Fabri qal li uffiċjali tal-Awtorità tas-Saħħa u s-Sigurtà qed jawditjaw kull skola biex jiċċertifikaw hiex adattata biex tilqa’ fiha l-istudenti, l-għalliema u ħaddiema oħra. Ninsabu hawnhekk fl-iskola sekondarja ta’ Ħal Kirkop fejn illum krew ta’ TVM seta’ josserva l-prattiċi l-ġodda stajna nnutajna fost oħrajn ġew stampati marki mal-art biex jindikaw fejn għandhom jimxu l-istudenti u fejn għandhom jimxu l-għalliema biex jonqos il-kuntatt. Innutajna wkoll din il-kamra tal-iżolazzjoni fejn studenti li juru sintomi se jitpoġġew hawn sakemm jiġu miġbura mill-ġenituri. Il-Kap tal-iskola Sekondarja ta’ Ħal Kirkop Adrian Galea, qal li fl-aħħar ġimgħat ħadmu qatigħ biex jilqgħu l-istudenti f’ambjent sigur, skont il-protokolli tas-saħħa maħruġa mill-awtoritajiet tas-saħħa. “Kemm staff u kif ukoll studenti se noħdulhom temperatura jaħslu idejhom bis-sanitizer imbagħad jidħlu l-iskola għandna entraturi differenti kull group se jidħol minn entraturi differenti. Għandna żewġ isolation rooms qgħadna attenti għad-distanza soċjali fil-klassijiet u fl-istaff rooms u fil-break l-istudenti jżommu l-bubble tagħhom għandna 3 areas.” Is-Segretarju Permanenti tal-Ministeru tal-Edukazzjoni, Dr Frank Fabri, qal ma’ TVM li uffiċjali tal-Awtorità tas-Saħħa u s-Sigurtà qed jawditjaw kull skola biex jiċċertifikaw hix adattata biex tilqa’ fiha l-istudenti, l-għalliema u ħaddiema oħra. “Ix-xogħol issa fil-final tiegħu bħalissa qed jidħlu r-risk assessors indipendenti mal-OHSA qed jittestjaw jekk dak li kien mistenni jsir f’kull skola sarx. Wara li sar ix-xogħol fl-iskejjel kollha tagħna bdew deħlin ir-risk assessors li kollha huma liċenzjati mill-Awtorità tas-saħħa u s-Sigurtà fuq il-post tax-xogħol l-OHSA u qegħdin jaraw jekk il-miżuri li kellhom jittieħdu realmant ittieħdux. Dr Fabri qal li dan l-eżerċizzju se jkun konkluż fi tmiem din il-ġimgħa waqt li stqarr li dan sar biex jassigura li l-iskejjel jadattaw ruħhom għar-realtà ġdida li qed ngħixu fiha minħabba l-pandemija."
2020-09-24,‘Għada tasal it-tilqima tal-influwenza – tingħata b’xejn fl-ibliet u rħula minn Ottubru li ġej’,https://www.tvm.com.mt/mt/news/ghada-tasal-it-tilqima-tal-influwenza-tinghata-bxejn-fl-ibliet-u-rhula-minn-ottubru-li-gej/,"Minn għada se tibda tasal it-tilqima tal-influwenza u se tkun qed tingħata b’xejn lil kulħadd fl-irħula u bliet Maltin u Għawdxin minn Ottubru li ġej. Dan qalu d-Deputat Prim Ministru Chris Fearne waqt intervista fuq Xtra Sajf fejn qal li għada se tasal l-ewwel konsinnja ta’ 15,000 tilqima tal-influwenza. Xtra Sajf jixxandar illejla wara l-aħbarijiet tat-20:00 fuq TVM. Isma’ l-intervista kollha hawn:"
2020-09-24,"42 każ ġdid tal-COVID-19 f’Malta, ifiqu 18-il persuna",https://www.tvm.com.mt/mt/news/42-kaz-gdid-tal-covid-19-fmalta-ifiqu-18-il-persuna/,"Fl-aħħar 24 siegħa nstabu 42 każ ġdid ta’ Covid-19 f’Malta, wara li saru 2,303 swab tests. L-awtoritajiet tas-saħħa qalu wkoll li 18-il persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,191. Minn total ta’ 2,898 każijiet ikkonfermati f’Malta mill-bidu tal-pandemija, bħalissa hemm 680 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 13-il każ kienu membri tal-familja minn każijiet diġà magħrufa, 3 kienu kuntatti diretti ma’ persuni pożittivi, 2 każijiet kienu kollegi tax-xogħol ta’ persuni pożittivi li kienu diġà maħrufa u 3 każijiet oħra kienu f’ġabra ta’ nies ma’ persuni pożittivi. Fl-aħħar ħin tħabbar ukoll li mietu 2 anzjani meta kienu pożittivi bil-Covid-19. Ara iktar hawn: Żewġ anzjani jmutu bil-Covid-19 f’Malta – jitilgħu għal 27 il-vittmi "
2020-09-24,Żewġ anzjani jmutu bil-Covid-19 f’Malta – jitilgħu għal 27 il-vittmi,https://www.tvm.com.mt/mt/news/zewg-anzjani-jmutu-bil-covid-19-fmalta-jitilghu-ghal-27-il-vittmi/,Żewġ anzjani minn żewġ residenzi tal-anzjani separati huma l-aħħar vittmi tal-Covid-19 f’Malta. Dan ġie kkonfermat minn stqarrija ministerjali fejn intqal li l-vittmi huma anzjan ta’ 91 sena li nstab pożittiv għall-virus fl-14 ta’ Settembru u anzjana ta’ 73 sena li ħarġet pożittiva għall-virus fil-15 ta’ Settembru. B’kollox s’issa l-vittmi tal-Covid-19 telgħu għal 27 b’dawn l-aħħar kellhom kundizzjonijiet ta’ saħħa ulterjuri.    
2020-09-24,Ifiqu 7 persuni mill-COVID-19 fir-Residenza San Ġużepp,https://www.tvm.com.mt/mt/news/ifiqu-7-persuni-mill-covid-19-fir-residenza-san-guzepp/,"7 persuni mir-Residenza San Ġużepp, il-Fgura fiequ mill-COVID-19. Dan qalitu d-Dar stess fuq il-paġna tal-Facebook. Ilbieraħ, f’aġġornament dwar is-sitwazzjoni f’Residenza San Ġużepp, it-tmexxija ta’ din id-dar qalet li s’issa 113 minn 278 resident ħarġu pożittivi għall-Covid-19, u l-maġġoranza tagħhom m’għandhomx sintomi. Fl-istess waqt hemm 29 ħaddiem bil-Covid-19 u 50 fi kwarantina. Dwar il-fatt li ħafna mill-anzjani qed jinżammu fir-residenza wara li jirriżultaw pożittivi, it-tmexxija tad-dar qalet li din id-deċiżjoni tittieħed minn seba’ tobba li jipprovdu assistenza kontinwa fid-dar u jevalwaw il-qagħda tal-pazjenti lejl u nhar. Kien spjegat li dawk li għandhom il-Covid-19 qed jinżammu separati minn dawk li qegħdin fi kwarantina u minn dawk li ħarġu negattivi. Qalet li biex jinżamm kontroll aħjar tas-sitwazzjoni, il-ħaddiema kollha u r-residenti qed isirilhom swab test kull tlett ijiem. Żiedet li xi wħud li kienu rriżultaw pożittivi, issa reġgħu għamlu test li rriżulta fin-negattiv, u li l-qraba qed ikunu infurmati bir-riżultati. Ma’ TVM, Il-Clinical Chair tal-Ġerjatrija, Dr Brian Farrugia, kien qal li s-sitwazzjoni hi serja, imma ikkontrollata. Sostna li l-maġġoranza tar-residenti nfettati bil-Covid għandhom iżjed minn 80 sena, iżda l-qagħda tagħhom hija stabbli. Ara wkoll: Huma t-tobba li jiddeċiedu jekk il-pazjenti jintbagħtux l-isptar – Residenza San Ġużepp “Is-sitwazzjoni f’Dar San Ġużepp serja imma taħt kontroll” – tabib tal-Ġerjatrija "
2020-09-23,Min fil-klassi u min online – sena skolastika differenti wkoll fl-Università ta’ Malta,https://www.tvm.com.mt/mt/news/min-fil-klassi-u-min-online-sena-skolastika-differenti-wkoll-fl-universita-ta-malta/,"Il-ħajja universitarja fuq il-kampus tal-università din is-sena se tkun differenti; uħud mill-istudenti se jkollhom il-lezzjonijiet fil-kampus u oħrajn se jsegwuhom online, skont id-daqs tal-klassijiet u l-ammont ta’ studenti. Madankollu, il-linji gwida ppubblikati mill-Università ta’ Malta iqisu li għandhom jingħataw prijorità l-istudenti tal-ewwel sena jkollhom il-lezzjonijiet fil-kampus bil-għan li jesperjenzaw il-ħajja universitarja u jiltaqgħu mal-letturi u sħabhom. L-Università ta’ Malta din is-sena se tiftaħ il-bibien tagħha ftit jiem aktar tard mis-soltu – fil-5 ta’ Ottubru. L-ewwel studenti li se jirritornaw l-università se jkunu dawk tal-Fakultajiet tad-Dentistrija u tal-Edukazzjoni. Ir-rettur tal-Università, il-Professur Alfred J. Vella qal li mhux l-istudenti kollha se jibdew din is-sena akkademika b’lezzjonijiet mill-kampus tal-università, għax uħud minnhom se jsegwu l-lezzjonijiet online. “Naħseb ma tkunx idea tajba li jiġi kulħadd on campus minħabba n-numri u s-sitwazzjoni tal-pandemija bħalissa,” spjega r-Rettur. Spjega li kull fakultà se tanalizza u tiddeċiedi hi kif l-aħjar li jsiru l-lezzjonijiet – skont l-ammont ta’ studenti u d-daqs tas-swali jew il-klassijiet. Il-lezzjonijiet fil-laboratorji, kliniċi jew studios se jibqgħu jsiru fil-bini tal-università. “Min għax in-numri tal-klassijiet li qiegħed fihom huma kbar ħafna, ngħidulu segwi l-lecture mid-dar, imma mbagħad ejja għal tutorials li jinvolvu numri żgħar biex anke tiltaqa’ mal-letturi u wħud minn sħabek.” Żewġ swali kbar f’Gateway Building, mhumiex se jintużaw għal-lezzjonijiet hekk kif bħalissa huma mgħammra b’ għadd ta’ sodod biex f’każ ta’ bżonn iservu ta’ estensjoni għall-Isptar Mater Dei. Il-Professur Vella qal li partijiet oħra minn din il-binja xorta waħda se jintużaw għal-lezzjonijiet. “Irid ngħid li jekk se jkun hemm pazjenti f’dawk is-swali, li qegħdin fi ground floor tal-Gateway dawn se jkunu pazjenti mhux bil-Covid. Il-parti ta’ fuq, l-ewwel sular tal-Gateway però jibqa’ użat mill-istudenti u l-aċċess għalih ma jkunx tramite l-post fejn hemm il-pazjenti.” Skont il-protokoll tal-Università, il-librerija tista’ tintuża imma b’numru ta’ restrizzjonijiet, u l-kotba li jiġu ritornati se jinżammi kwarantina għal 72 siegħa qabel jitpoġġew lura fuq l-ixkafef. Fid-dawl li l-ispazju fil-librerija huwa limitat, fuq il-kampus qed jintramaw numru ta’ tined fejn l-istudenti jkunu jistgħu jistudjaw fil-kwiet. Minkejja li s-sena akkademika għadha ma bdietx, ir-Rettur qal li fil-jiem li ġejjin is-Senat se jiddeċiedi dwar kif se jiġu eżaminati l-istudenti fi tmiem l-ewwel simestru."
2020-09-23,Huma t-tobba li jiddeċiedu jekk il-pazjenti jintbagħtux l-isptar – Residenza San Ġużepp,https://www.tvm.com.mt/mt/news/huma-t-tobba-li-jiddeciedu-jekk-il-pazjenti-jintbaghtux-l-isptar-residenza-san-guzepp/,"F’aġġornament dwar is-sitwazzjoni f’Residenza San Ġużepp, it-tmexxija ta’ din id-dar qalet li s’issa 113 minn 278 resident ħarġu pożittivi għall-Covid-19, u l-maġġoranza tagħhom m’għandhomx sintomi. Fl-istess waqt hemm 29 ħaddiem bil-Covid-19 u 50 fi kwarantina. Dwar il-fatt li ħafna mill-anzjani qed jinżammu fir-residenza wara li jirriżultaw pożittivi, it-tmexxija tad-dar qalet li din id-deċiżjoni tittieħed minn seba’ tobba li jipprovdu assistenza kontinwa fid-dar u jevalwaw il-qagħda tal-pazjenti lejl u nhar. Kien spjegat li dawk li għandhom il-Covid-19 qed jinżammu separati minn dawk li qegħdin fi kwarantina u minn dawk li ħarġu negattivi. Qalet li biex jinżamm kontroll aħjar tas-sitwazzjoni, il-ħaddiema kollha u r-residenti qed isirilhom swab test kull tlett ijiem. Żiedet li xi wħud li kienu rriżultaw pożittivi, issa reġgħu għamlu test li rriżulta fin-negattiv, u li l-qraba qed ikunu infurmati bir-riżultati. Dwar is-sitwazzjoni tal-istaff, it-tmexxija tar-residenza qalet b’koordinazzjoni mad-dipartimenti konċernati, din inġiebet taħt kontroll. Ara wkoll: Mario Mifsud jesprimi tħassib dwar oħtu u missieru f’Dar San Ġużepp "
2020-09-23,Il-Bank Ċentrali b’rapport dwar l-impatt tat-tneħħija tal-miżuri kontra l-Covid-19 fuq l-ekonomija,https://www.tvm.com.mt/mt/news/il-bank-centrali-brapport-dwar-l-impatt-tat-tnehhija-tal-mizuri-kontra-l-covid-19-fuq-l-ekonomija/,"F’Awwissu, l‑Indiċi tal‑Bank rigward il‑Kundizzjonijiet tan‑Negozju tjieb bi ftit meta mqabbel max‑xahar ta’ qabel. Madankollu, l‑indiċi baqa’ b’mod sinifikanti taħt il‑medja tiegħu minħabba x‑xenarju ekonomiku eċċezzjonali kkawżat mill‑COVID‑19. L‑Indikatur tas‑Sentiment Ekonomiku tela’ bi ftit meta mqabbel max‑xahar ta’ qabel, filwaqt li baqa’ notevolment taħt il‑livelli rreġistrati qabel il‑pandemija. Iż‑żieda f’dan l‑indikatur tirrifletti l‑iktar it‑titjib fis‑sentiment fis‑settur tas‑servizzi u fl‑industrija u, ftit inqas, fost il‑bejjiegħa. B’kuntrast, kien hemm tnaqqis fil‑kunfidenza fis‑settur tal‑kostruzzjoni u fost il‑konsumaturi. Is‑sentiment baqa’ negattiv fis‑setturi kollha. F’Lulju, il‑volum tal‑bejgħ bl‑imnut u l‑produzzjoni industrijali naqsu f’termini annwali, għalkemm b’rata inqas mgħaġġla meta mqabbla mal‑istess rata f’Ġunju. It‑tkabbir annwali fil‑permessi għal żviluppi għal skopijiet kummerċjali u residenzjali baqa’ negattiv, għalkemm in‑numru ta’ permessi għal żvilupp residenzjali maħruġin sa mill‑bidu tas‑sena baqa’ ogħla mill‑medja storika. In‑numru ta’ nies fuq ir‑reġistru tal‑qgħad u r‑rata tal‑qgħad naqsu meta mqabblin max‑xahar preċedenti, bir‑rata tal‑qgħad tibqa’ relattivament baxxa minn perspettiva storika. L‑inflazzjoni baqgħet f’livelli baxxi f’Lulju hekk kif batta t‑tkabbir fil‑prezzijiet għall‑konsumatur. Ir‑rata annwali tal‑inflazzjoni bbażata fuq l‑Indiċi Armonizzat tal‑Prezzijiet għall‑Konsumatur niżlet għal 0.7% f’Lulju, minn 1.0% f’Ġunju, filwaqt li l‑inflazzjoni bbażata fuq l‑Indiċi tal‑Prezzijiet bl‑Imnut niżlet bi ftit għal 0.6%. Imqabbel mal‑bilanċ pożittiv irreġistrat sena qabel, f’Lulju, il‑Fond Konsolidat ibbażat fuq dħul u nfiq attwali rreġistra defiċit li jirrifletti l‑impatt fuq id‑dħul mit‑tnaqqis fl‑attività ekonomika minħabba l‑imxija globali tal‑COVID‑19, u n‑nefqa assoċjata mal‑miżuri ta’ sostenn meħudin mill‑gvern sabiex jittaffew l‑effetti ekonomiċi tal‑pandemija. Il‑pubblikazzjoni tirrapporta wkoll dwar l‑użu tal‑moratorju fuq ħlasijiet lura ta’ self offrut minn istituzzjonijiet domestiċi ta’ kreditu lil residenti f’Malta b’reazzjoni għall‑COVID‑19. Il‑valur tas‑self lil households u kumpaniji li kien soġġett għal moratorju sal‑aħħar ta’ Ġunju tela’ bi ftit għal €1.8 biljun, ekwivalenti għal 16.0% tas‑self pendenti relatat. F’April, il‑Gvern nieda l‑Malta Development Bank COVID‑19 Guarantee Scheme bil‑għan li jiggarantixxi self ġdid għall‑kapital operatorju mogħti minn istituzzjonijiet ta’ kreditu lil negozji milqutin mill‑pandemija. Sal‑aħħar ta’ Lulju ġew approvati 340 faċilità li jkopru total ta’ self sanzjonat li jammonta għal €238.0 miljun. Din l‑edizzjoni tal‑Aġġornament Ekonomiku tinkludi wkoll analiżi tal‑impatt taż‑żieda riċenti fil‑valur tal‑euro kontra d‑dollaru Amerikan fuq is‑settur tal‑manifattura ta’ Malta. L‑Aġġornament Ekonomiku sħiħ jinsab hawn. F’nota, il-Bank Ċentrali ta’ Malta qal li l‑biċċa l‑kbira tad‑data rrappurtata f’din il‑ħarġa tal‑Aġġornament Ekonomiku tirreferi għal Lulju 2020, u għalhekk tirrifletti l‑impatt tat‑tneħħija ta’ miżuri ta’ trażżin relatati mal‑COVID‑19 minn Mejju. Madankollu, l‑aħħar data għall‑Indikatur tas‑Sentiment Ekonomiku tal‑Kummissjoni Ewropea u l‑Indiċi tal‑Bank rigward il‑Kundizzjonijiet tan‑Negozju tirreferi għal Awwissu 2020. Mid‑19 ta’ Awwissu, diversi miżuri ta’ trażżin li jaffettwaw is‑settur tad‑divertiment ġew introdotti mill‑ġdid. Id‑data dwar it‑turiżmu għal Lulju kienet miġbura u ppubblikata hekk kif l‑ajruport u l‑port reġgħu nfetħu. B’effett mit‑22 ta’ Awwissu, żdiedet il‑lista oranġjo mal‑lista l‑ħamra u dik ħadra tal‑ivvjaġġar, li tfisser li t‑turisti li jkunu ġejjin mill‑pajjiżi ta’ fuq il‑lista jridu jippreżentaw test negattiv tal‑COVID‑19 qabel jivvjaġġjaw."
2020-09-23,Malta tappella għal deċiżjonijiet konġunti fid-dawl tal-Covid-19,https://www.tvm.com.mt/mt/news/malta-tappella-ghal-decizjonijiet-kongunti-fid-dawl-tal-covid-19/,"Is-Segretarju Parlamentari għall-Fondi Ewropej Stefan Zrinzo Azzopardi ħeġġeġ lill-istati membri Ewropej biex fid-dawl tal-pandemija Covid-19, ma jiħdux azzjonijiet unilaterali. Meta kueb qed jitkellem waqt laqgħa tal-Kunsill għall-Affarijiet Ġenerali fi Brussell, huwa saħaq li d-deċiżjonijiet għandhom jittieħdu bħala grupp, u b’hekk jitħarsu l-interessi ta’ kull pajjiż. Is-Segretarju Parlamentari qal li l-istati membri għandhom jiftiehmu dwar l-indikaturi komuni li jagħtu stampa oġġettiva tal-qagħda tal-imxija tal-Covid-19 f’kull stat membru, u l-isfidi ffaċċjati, partikolarment fix-xiri ta’ apparat mediku. Dr Zrinzo Azzopardi qal li wara tletin sena, is-suq waħdieni għadu mhux komplut u għadhom jeżistu ostakli għall-kummerċ bejn l-istati membri, bis-sitwazzjoni ggravat waqt il-pandemija. Sadanittant, in-Negozjatur Ewlieni tal-Unjoni Ewropea dwar Brexit, Michel Barnier, informa lill-ministri preżenti dwar fhiex waslu n-negozjati kummerċjali bejn l-Unjoni u r-Renju Unit. Dr Zrinzo Azzopardi ħeġġeġ lill-Unjoni Ewropea tgħolli l-livell tat-tħejjjija tagħha u l-ippjanar ta’ kontinġenza. Il-laqgħa saret bi tħejjija għall-Kunsill Ewropew Straordinarju li għandu jiltaqa’ fi Brussell il-ġimgħa d-dieħla."
2020-09-23,42 każ ġdid ta’ Covid-19 f’Malta – ifiqu 60 persuna oħra,https://www.tvm.com.mt/mt/news/42-kaz-gdid-ta-covid-19-fmalta-ifiqu-60-persuna-ohra/,"Fl-aħħar 24 siegħa nstabu 42 każ ġdid ta’ Covid-19 f’Malta, wara li saru 2,444 swab tests. L-awtoritajiet tas-saħħa qalu wkoll li 60 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,173. Minn total ta’ 2,856 każijiet ikkonfermati f’Malta mill-bidu tal-pandemija, bħalissa hemm 658 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 11-il każ kienu membri tal-familja minn każijiet diġà magħrufa, 3 kienu kuntatti diretti ma’ persuni pożittivi, 2 każijiet kienu minn St Joseph Home, 5 każijiet oħra kienu kollegi tax-xogħol ta’ persuni pożittivi li kienu diġà maħrufa, każ ieħor kien f’ġabra ta’ nies ma’ persuni pożittivi, 2 każijiet mid-dar Casa Antonia u każ importat. Fl-aħħar ħin tħabbar ukoll li anzjan miet meta kien pożittivi bil-Covid-19. Ara iktar hawn: Raġel ta’ 84 sena bil-Covid-19 imut "
2020-09-23,Mario Mifsud jesprimi tħassib dwar oħtu u missieru f’Dar San Ġużepp,https://www.tvm.com.mt/mt/news/id-dj-mario-mifsud-jesprimi-thassib-dwar-ohtu-u-missieru-fdar-san-guzepp/,"Mario Mifsud, magħruf bħala DJ Banana, esprima tħassib għal oħtu b’diżabbiltà u missieru li t-tnejn jinsabu f’Dar San Ġużepp f’siġġu tar-roti. Fuq il-midja soċjali s-Sur Mifsud kiteb li oħtu, li hija pożittiva għall-Covid-19 damet iddoqq il-qanpiena biex tingħata x’tixrob, u li missierha kien se jaqa’ mis-siġġu tar-roti biex jipprova jilħaqha. Huwa qal li l-ħaddiema tar-residenza ma jistgħux ilaħħqu u jinsabu għajjenin, għax qed jaħdmu b’inqas staff. Fl-aħħar jiem kienu bosta l-qraba ta’ dawk li jinsabu fir-residenza tal-anzjani fil-Fgura li esprimew tħassib għall-mod kif qed tiżviluppa s-sitwazzjoni. Wara li resident f’din id-dar kiteb fuq il-midja soċjali biex iserraħ ras il-qraba li l-ħaddiema u l-management qed jieħdu ħsieb lir-residenti, ilbieraħ Dr Brian Farrugia, li jmexxi t-taqsima klinika tal-ġerjatrija, qal lil TVM li s-sitwazzjoni fid-dar hija serja imma taħt kontroll. Dr Farrugia qal li minn 298 resident f’Dar San Ġużepp, hemm ftit iktar minn 100 anzjan li għandhom il-virus, bil-maġġoranza tagħhom għandhom fuq it-tmenin sena. Ara wkoll: Iserraħ moħħ il-qraba li l-ħaddiema ta’ Dar San Ġużepp fil-Fgura qed jieħdu ħsiebhom “Is-sitwazzjoni f’Dar San Ġużepp serja imma taħt kontroll” – tabib tal-Ġerjatrija "
2020-09-23,"Aktar minn 200,000 imutu bil-Covid-19 fl-Istati Uniti",https://www.tvm.com.mt/mt/news/aktar-minn-200000-imutu-bil-covid-19-fl-istati-uniti/,"L-ammont ta’ persuni li mietu bil-Covid-19 fl-Istati Uniti, qabeż il-200,000. Skont is-sit li jżomm id-data dwar l-imxija tal-coronavirus fid-dinja, Johns Hopkins University, aktar minn 6.8 miljun ruħ huma magħrufa li ġew infettati bil-Covid-19 fl-Istati Unit – ħafna aktar minn kull pajjiż ieħor fid-dinja. Il-President Amerikan Donald Trump qal li din iċ-ċifra ta’ mwiet hija orribbli u qal li ċ-Ċina kien messha waqqfet il-virus. Huwa ddefenda wkoll ir-rekord tiegħu u qal li kieku l-Istati Uniti ma ħadux azzjoni, kieku hemm maż-żewġ miljun u nofs li mietu bil-coronavirus. Johns Hopkins University ilha tiġbor informazzjoni dwar il-każijiet ta’ Covid-19 fid-dinja, minn mindu feġġ il-virus tard is-sena li għaddiet fiċ-Ċina. L-ewwel każ ta’ coronavirus fl-Istati Uniti kien ikkonfermat f’Jannar. L-amministrazzjoni tal-President Trump spiss tiġi kkritikata għall-mod kif immaniġjat il-pandemija. Il-kandidat Demoktratiku għall-elezzjoni presidenzjali, Joe Biden qal li minħabba l-gideb u l-inkompetenza ta’ Donald Trump, fl-aħħar sitt xhur il-pajjiż ra fost l-akbar telf ta’ ħajjiet fl-istorja Amerikana. Żied li b’din il-kriżi, il-pajjiż kellu bżonn Presidenza serja iżda Trump ma kienx kapaċi. Biden qal li Trum naqqas milli jieħu azzjoni, ippanikja u riżultat t’hekk, l-Istati Uniti ħallsu l-agħar prezz fost il-pajjiżi kollha fid-dinja. Iżda fl-istess ġurnata, Trump qal li hu u l-amministazzjoni tiegħu għamlu biċċa xogħol fenomenali u ta lilu nnifsu A+ għal mod kif immaniġja l-pandemija. Huwa qal li bil-vaċċin jew mingħajru, l-Istati Uniti qabżet l-agħar tal-pandemija."
2020-09-23,Raġel ta’ 84 sena bil-Covid-19 imut,https://www.tvm.com.mt/mt/news/ragel-ta-84-sena-bil-covid-19-imut/,"Raġel ta’ 84 sena miet waqt li kien pożittiv bil-Covid-19. L-awtoritajiet tas-saħħa qalu li l-anzjan kien ikkonfermat pożittiv għall-Covid-19 fit-18 ta’ Settembru. Huwa ddaħħal l-IDU fl-Isptar Mater Dei dakinhar stess fejn baqa’ jingħata kura sakemm miet ilbieraħ tard billejl. Intqal li l-anzjan kellu kundizzjonijiet ta’ saħħa oħra. Il-Ministeru għas-Saħħa ta l-kondoljanzi lill-familjari tal-anzjan, u appella biex il-poplu jibqa’ jsegwi r-rakkomandazzjonijiet tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-09-22,Inqas minn ġimgħa mill-ftuħ tas-sena skolastika kif qed jadattaw l-iskejjel?,https://www.tvm.com.mt/mt/news/inqas-minn-gimgha-mill-ftuh-tas-sena-skolastika-kif-qed-jadattaw-l-iskejjel/,"Qed joqrob il-jum li fih mistennija jiftħu l-bibien tagħhom l-iskejjel għas-sena skolastika ġdida, Television Malta żar uħud mit-tħejjijiet li qed isiru f’xi skejjel tal-Gvern u tal-Knisja biex jassiguraw il-prekawzjonijiet kollha kontra t-tixrid tal-COVID-19. Is-Segretarju Permanenti tal-Ministeru tal-Edukazzjoni, Frank Fabri filwaqt li assigura lill-ġenituri li kull skola se ssegwi l-protokolli tas-saħħa għall-istudenti, saħaq li t-tfal għandhom jirritornaw l-iskola biex ikomplu bl-edukazzjoni tagħhom. Intant, id-direttur tal-kulleġġi Lasaljani Stephen Cachia qal lil TVM li kemm jista’ jkun l-istudenti ser jibqgħu fil-gruppi tagħhom. Ġimgħa qabel l-istudenti jerġgħu jirfsu l-għatba tal-iskola, l-iskejjel ta’ De La Salle u Stella Maris huma fost il-kulleġġi madwar Malta u Għawdex li bħalissa għaddejjin bl-aħħar tħejjijiet biex l-istudenti jkunu jistgħu jżommu d-distanza soċjali fl-iskejjel f’kull hin. Malli jaslu l-iskola lebsin il-maskra jew il-visor l-istudenti ser jibqgu sejrin dritt fil-klassi. “L-imwejjed ġew spazjati biex ikun hemm metru u nofs, l-istudenti ser ikunu qegħdin joħorġu mill-inqas mill-klassi u meta tidħol l-għalliema fil-klassi, ser tnaddaf id-desk, u l-istudenti kollha jridu jnaddfu idejhom bis-sanitiser.” Il-proċedura ser tiġi addotata kull darba li jinbidel l-għalliem fil-klassi. Id-direttur tal-kulleġġi Lasaljani Stephen Cachia qal li kemm jista’ jkun l-istudenti ser jibqgħu fil-gruppi tagħhom. “Waqt il-breaks ukoll, il-breaks ser ikunu staggered biex kemm jista’ jkun it-tfal ma jitħaltux imma jibqgħu fil-year group tagħhom. Ovjament fil-każ ta’ primarja huwa mod, sekondarja mod ieħor, imma ħa nżommu ma’ dak il-prinċipju il-ġurnata, kif ukoll fil-ħinijiet kritiċi tad-dħul u l-ħruġ mill-iskola, biex kemm jista’ jkun id-dħul u l-ħruġ ikun staggered ħalli t-tfal ma jitħalltux.” Biex id-distanza tkun tista’ tinżamm anki waqt il-break, il-grounds tal-skejjel ġew maqsuma f’żoni biex jiġi evitat it-taħlit bejn it-tfal. Il-ħin tal-break tnaqqas għall-għoxrin minuta biex il-ħin tal-kuntatt jonqos ukoll. L-ikel mill-canteen ser jigi ordnat filghodu u mwassal fil-klassi fil-bidu tal-break. Minbarra t-tindif ta’ kuljum, darba fil-ġimgħa ser jintuża disinfettant apposta li jiġi sprajar fuq l-uċuħ kollha u l-effett tiegħu jservi ġimgħa. Is-Segretarju Permanenti tal-Ministeru tal-Edukazzjoni, Frank Fabri qal li fl-iskejjel tal-Gvern minbarra d-distanza soċjali, miżura oħra li se ssir hija ta’ tibdil fl-iskeda tal-lezzjonijiet. “Modi differenti ta’ kif l-għalliema jgħallmu, qed inħalltu f’ċertu suġġetti biex nipproteġu lil għalliema tagħna u naqqsu l-kuntatt mal-istudenti tagħhom ma’ tagħlim li jsir fil-klassi u tagħlim li jkun irrekordjat, li l-istudenti jieħduh anki wara l-ħin tal-iskola. Ġifieri qed nieħdu ħafna miżuri uħud minnhom ma jkunux daqstant komdi, għaliex aħna forsi mdorrijin inmexxu l-iskejjel differenti minn hekk però fiċ-ċirkostanzi, importanti neħduhom għax kif jgħid il-Malti aħjar uff inkella aħħ.” Is-sur Fabri qal li huwa essenzjali li l-ġenituri jibgħatu l-uliedhom l-iskola, ħlief jekk ikunu ma jifilhux. “Importanti ħafna li filgħodu il-ġenituri, jekk jinnutaw xi sintomi fost uliedhom jew jinnutaw li għandhom id-deni, importanti li jieħdu t-temperatura kull filgħodu, importanti li ma jibgħatuhomx l-iskola. Iċ-ċirkostanza hija dik li hi u importanti li ħadd ma jieħu riskju. Jekk ikollna dan il-każ imporanti li l-ġenituri iċemplu lit-tabib tal-familja tagħhom.” Intant, il-union tal-edukaturi professjonali, fi stqarrija ħabbret li qed tordna tilwima industrijali għax qalet li ma taqbilx mal-ftuħ mill-ġdid tal-iskejjel minħabba n-numru għoli ta’ każi ta’ COVID-19 fil-pajjiż. Il-Union irrakomandat li jingħataw lezzjonijiet online sakemm il-każijiet jonqsu drastikament. Il-Union qalet li ser tkun qiegħda tippublika id-direttivi lil membri tagħha nhar it-Tnejn."
2020-09-22,“Is-sitwazzjoni f’Dar San Ġużepp serja imma taħt kontroll” – tabib tal-Ġerjatrija,https://www.tvm.com.mt/mt/news/is-sitwazzjoni-fdar-san-guzepp-taht-kontroll-tabib-tal-gerjatrija/,"Fid-Dar tal-Anzjani San Ġużepp il-Fgura bħalissa hemm ftit iżjed minn 100 anzjan li għandhom il-Coronavirus. 15 minnhom irriżultaw ilbieraħ. Il-Clinical Chair tal-Ġerjatrija, Dr Brian Farrugia, qal lil TVM li s-sitwazzjoni hi serja, imma ikkontrollata. Sostna li l-maġġoranza tar-residenti nfettati bil-Covid għandhom iżjed minn 80 sena, iżda l-qagħda tagħhom hija stabbli. Intant, fl-aġġornament ta’ kuljum dwar il-każi tal-Covid, l-awtoritajiet tas-saħħa qalu li fl-aħħar siegħat irriżultaw 38 każ ġdid filwaqt li fiequ 34 ruħ. Il-Clinical Chair tal-Ġerjatrija, Dr Brian Farrugia, qal li s-sitwazzjoni f’Dar San Ġużepp fil-Fgura hi kkontrollata iżda serja minħabba l-fatt li n-numru ta’ pazjenti bil-covid 19 beda bi ftit u baqa’ jiżdied. Bħalissa, minn 298 resident f’Dar San Ġużepp hemm ftit iktar minn 100 anzjan li għandhom il-virus. Spjega li hemm tnejn minnhom li għandhom fuq il-ħamsin sena, waqt li l-maġġoranza tagħhom għandhom fuq it-tmenin sena. “Ħafna minnhom huma stabbli u huma tajbin. Sfortuntament ikun hemm min l-infezzjoni tiggrava, l-iżjed meta jkollhom dimensja, imma għajnejna fuqhom qegħdin.” Mistoqsi jekk hemmx carers, infermiera u ħaddiema oħra minn din id-dar li għandhom il-virus, Dr Farrugia qal li minħabba li d-dar hi privata m’għandux in-numru eżatt ta’ carers, iżda spjega li bħalissa d-dar qed timxi bi kważi nofs il-ħaddiema tas-soltu. Qal li hemm numru ta’ ħaddiema ta’ din id-dar bi kwarantina u qal li hemm ċans li minnhom ikun hemm min huwa infettat. “Inġenerali meta ssaqsihom l-anzjani jgħidulek imma jiena m’għandi xejn. Il-problema hi li jistgħu jgħaddu ftit ġranet u jibdew iħossu ċertu affarijiet. L-iktar li jkollhom nuqqas t’aptit imma team tiegħi qiegħed għassa għad-deni jew nuqqas t’aptit. Hemm xi 5 bid-drip bħalissa u jekk jonqos oxygen levels nużaw oxygen concentrator.” Dr Farrugia spjega li malli anzjan fid-dar jiġi ikkonfermat li għandu l-covid jiġi iżolat fil-kamra tiegħu u jittieħed f’wieħed miż-żewġ sulari fejn qed jinżammu l-pazjenti kollha li għandhom il-Covid. Kompla jgħid li t-tobba, l-infermiera, carers u cleaners qed jidħlu ħdejn dawn l-anzjani lebsin dik li tissejjaħ il-personal protective equipment. Dr Farrugia qal li kull tliet ijiem l-anzjani u l-istaff jagħmlu swab test. Staqsejna lil Dr Frarugia jekk hux qed tiġi ikkunsidrata lockdown għall-ħaddiema ta’ Dar San Ġużepp. “Jekk ikun hemm bżonn kollox jsir. Imma meta ngħidu lockdown il-ħajja f’dik is-sitwazzjoni mhijiex holiday, lanqas irtir, jiġifieri saqqijiet mal-art ħdejn xulxin. Diġa hemm nies li qed jorqdu fil-home u ma jistgħux imorru d-dar u qed jagħtu servizz lill-anzjani.” It-tabib Farrugia spjega li l-qraba tal-anzjani mhux jitħallew jidħlu d-dar imma jistgħu jkellmuhom bit-telefon. Hu appella lill-qraba biex ma jċemplux filgħodu minħabba li dak huwa l-iktar ħin bieżel tal-ġurnata għall-ħaddiema. Sostna li l-aħjar ħin hu bejn is-siegħa u l-ħamsa ta’ waranofsinhar. Spjega li t-tobba qed iċemplu biss lill-qraba f’każ li l-anzjani jaqilbu għall-agħar. Mill-każi ġodda ta’ Covid li ħarġu t-Tnejn, 15-il ruħ li kienu pożittivi huma minn Dar San Ġużepp. Intant, l-awtoritajiet tas-saħħa qalu li fl-24 siegħa ta’ qabel kien hemm 38 każ ġdid ta’ covid 19 minn 2,814 swab test. Fl-aħħar siegħat fiequ 34 ruħ biex b’hekk il-każi attivi jammontaw għal 678."
2020-09-22,Anzjan bil-COVID-19 imut,https://www.tvm.com.mt/mt/news/imut-anzjan-bil-covid-19/,"Il-Ministeru għas-Saħħa għadu kemm ġie infurmat li anzjan ta’ 86 sena miet waqt li kien pożittiv bil-Covid-19. L-anzjan kien ikkonfermat pożittiv għall-Covid19 fit-8 ta’ Settembru. Huwa ddaħħal l-isptar Mater Dei fis-17 ta’ Settembru, u miet aktar kmieni llum. L-anzjan kellu kundizzjonijiet ta’ saħħa ulterjuri.  Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali, u l-użu tal-maskra."
2020-09-22,"38 każ ġdid tal-COVID-19, ifiqu 34 persuna",https://www.tvm.com.mt/mt/news/38-kaz-gdid-tal-covid-19-ifiqu-34-persuna/,"Fl-aħħar 24 siegħa nstabu 38 każ ġdid ta’ Covid-19 f’Malta, wara li saru 2,409 swab tests. L-awtoritajiet tas-saħħa qalu wkoll li 34 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,113. Minn total ta’ 2,814 każijiet ikkonfermati f’Malta mill-bidu tal-pandemija, bħalissa hemm 678 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ,8 kienu membri tal-familja minn każijiet diġà magħrufa, każ kien kuntatt dirett ma’ persuna pożittiva,  15-il każ kienu minn St Joseph Home, 2 oħra kienu kollegi tax-xogħol ta’ xi ħadd pożittivi, 2 każi minn ġemgħa ta’ nies u tlieta oħra relatati mal-industrija tad-divertiment. "
2020-09-22,"Fl-Ingilterra se jagħlqu kmieni l-barijiet, ristoranti u stabbilimenti turistiċi",https://www.tvm.com.mt/mt/news/fl-ingilterra-se-jaghlqu-l-barijiet-ristoranti-u-stabbilimenti-turistici/,"Min-nhar il-Ħamis li ġej fl-Ingilterra, il-pubs, barijiet, ristoranti u stabbilimenti turistiċi se jkollhom jagħlqu fl-għaxra ta’ filgħaxija minħabba l-bżonn li tiġi kkontrollata l-imxija tal-Covid-19. Bil-liġi kull settur tal-ospitalità jrid iservi n-nies madwar il-mejda biss. Il-miżuri se jiġu mħabbra iktar tard illum mill-Prim Ministru Boris Johnson fil-Parlament u dan wara li l-istat ta’ allert tal-Covid-19 tela’ għal grad 4, għaliex ir-rata ta’ trazmissjoni reġgħet splodiet. Fil-Parlament Johnson mistenni li jappella lin-nies biex isegwu l-miżuri ta’ distanzi soċjali, jilbsu il-maskri regolarment u jaħslu jdejhom u qed jappella wkoll biex in-nies kemm jista’ jkun jaħdmu mid-dar. Il-konsulent xjentifiku tal-Gvern Sir Patrick Vallance wissa li sa nofs Ottubru huwa mbassar li l-każijiet tal-Covid-19 jitilgħu għal ħamsin elf kuljum. It-Tnejn li għadda kien hemm ‘il fuq minn erbat elef u tlett mitt każ, u ħdax mietu. Aktar restrizzjonijiet mistennija jiġu mħabbra wkoll għall-Iskożja."
2020-09-21,It-Taj Mahal jerġa’ jiftaħ il-bibien għat-turisti,https://www.tvm.com.mt/mt/news/it-taj-mahal-jerga-jiftah-il-bibien-ghat-turisti/,"Fl-Indja fetaħ mill-ġdid għat-turisti t-Taj Mahal wara 6 xhur magħluq minħabba l-pandemija. Dan l-iżvilupp seħħ minkejja li l-Indja hu l-agħar pajjiż milqut mill-imxija.Bħalissa fl-Indja hemm iktar minn 5 miljun persuna infettati bil-virus. B’kollox qed imutu medja ta’ elf persuna kuljum. Il-Prim Ministru, Narendra Modi, qal li l-pajjiż żgur li mhux se jerġa’ jmur għal lockdown ieħor għax fi kliemu din il-miżura heddet l-għajxien ta’ għexieren ta’ miljuni ta’ nies."
2020-09-21,"Bla azzjoni r-Renju Unit jista’ jkollu mal-50,000 każ ġdid kuljum sa nofs Ottubru",https://www.tvm.com.mt/mt/news/bla-azzjoni-r-renju-unit-jista-jkollu-mal-50000-kaz-gdid-kuljum-sa-nofs-ottubru/,"Il-konsulent xjentifiku tal-Gvern tar-Renju Unit wissa li sa nofs Ottubru, fil-pajjiż jista jkun hemm mal-50,000 każ ġdid ta’ coronavirus kuljum. Sir Patrick Vallance qal li sa xahar wara, dan iwassal għal madwr 200 mewt kuljum. Ilbieraħ, fir-Renju Unit kienu rrapportati 3,899 każ u 18-il mewt. Il-Kap tal-Professjoni Medika Ingliż, il-Professur Chris Whitty, qal li ċ-ċifri li qed isemmi Sir Patrick mhumiex tbassir ta’ x’se jiġri iżda bħalissa huwa maħsub li l-pandemija qed tirdoppja kull sebat ijiem u jekk din it-tendenza tibqa’ għaddejja, se jkun hemm mal-50,000 każ ġdid kuljum sa nofs Ottubru. Qal li għalhekk teħtieġ azzjoni veloċi biex titrażżan l-imxija. Il-Professur Whitty u Sir Patrick qalu wkoll li ż-żieda fil-każijiet ma tistax tiġi attribwita għaż-żieda fl-ammont ta’ swab tests li jsiru. Qalu li huwa stmat li mas-70,000 ruħ fir-Renju Unit għandhom il-coronavirus u li kuljum qed ikun hemm mas-6,000 każ ġdid. Qalu wkoll li inqas minn 8 % tal-popolazzjoni tar-Renju Unit ġiet infettata bil-Covid-19 għalkemm f’Londra ċ-ċifra tista tkun sa 17%. Żiedu li l-virus mhux inqas b’saħħtu issa milli kien f’April u hemm possibilità li l-vaċċin ikun disponibbli qabel tmiem din is-sena għal ċerti gruppi. "
2020-09-21,Minuta silenzju f’kull spiżerija għada biex ifakkru lill-vittmi tal-Covid-19 f’Malta,https://www.tvm.com.mt/mt/news/minuta-silenzju-fkull-spizerija-ghada-biex-ifakkru-lill-vittmi-tal-covid-19-fmalta/,"Il-Kamra tal-Ispiżjara ta’ Malta esprimiet it-tħassib tagħha dwar is-sitwazzjoni dwar il-coronavirus f’Malta filwaqt li tat il-kondoljanzi lill-qraba tal-anzjani li mietu waqt li kienu pożittivi bil-Covid-19 matul din l-aħħar ġimgħa. Fuq il-paġna tagħha fuq Facebook il-Kamra tal-Ispiżjara qalet li dawn huma n-nies li l-ispiżjara jservu kuljum fil-komunità. Saħqet li kull ħajja tgħodd. Qalet li għada t-Tlieta, se tiġi osservata minuta silenzju f’kull spiżerija madwar Malta u Għawdex biex jiftakkru fil-vittmi tal-Covid-19."
2020-09-21,45 każ ġdid ta’ Covid-19 f’Malta – ifiqu 32 persuna,https://www.tvm.com.mt/mt/news/45-kaz-gdid-ta-covid-19-fmalta-ifiqu-32-persuna/,"L-awtoritajiet tas-saħħa qalu li minn 1,783 swab test li ġew analizzati fl-aħħar 24 siegħa ħarġu 45 kaz ta’ Covid-19 u fiequ 32 persuna oħra, biex il-każi attivi issa huma ta’ 676. L-awtoritajiet tas-saħħa qalu wkoll li ħames immigranti li jgħixu f’ċentri magħluqa ukoll irriżultaw pożittivi għall-Covid-19. Waqt li dawn l-aħħar kazijiet għadhom qed jigu nvestigati, f’ħarsa lejn xi kazijiet li ħargu mit-32 każ irreġistrati l-Ħadd l-awtoritajiet tas-saħħa qalu li kien hemm 8 każijiet ta’ membri li fil-familja għandhom min hu pożittiv għall-coronavirus u żewġ każijiet li kienu f’kuntatt dirett ma’ persuni bil-virus. Każ ieħor ħareġ mir-residenza tal-anzjani San Guzepp fil-Fgura u erba’ każijiet oħra li ttieħdu minn fuq il-post tax-xogħol. Żewġ każijiet oħra nstabu minn attività soċjali. Aktar kmieni llum tħabbar ukoll li anzjan ta’ 98 sena miet waqt li kien pożittiv għall-Covid-19 biex issa l-ammont ta’ mwiet mill-coronavirus f’Malta tela għal 22. Ara wkoll: Anzjan imut waqt li kien pożittiv bil-Covid-19 "
2020-09-21,AĠĠORNAT: Żewġ anzjani jmutu waqt li kienu pożittivi bil-Covid-19,https://www.tvm.com.mt/mt/news/anzjan-imut-waqt-li-kien-pozittiv-bil-covid-19/,"Dalgħodu tħabbret il-mewt ta’ anzjan ta’ 98 sena li miet waqt li kien pożittiv bil-Covid-19, waqt li waranofsinhar l-awtoritajiet ħabbru l-mewt ta’ anzjan ieħor ta’ 83 sena. Fi stqarrija, il-Ministeru għas-Saħħa qal li l-ewwel anzjan kien ikkonfermat pożittiv għall-Covid-19 fis-6 ta’ Settembru meta ddaħħal l-Isptar Mater Dei, minn residenza tal-anzjani. Huwa baqa’ jingħata kura fl-Isptar Mater Dei, fejn miet aktar kmieni llum. Intqal li l-anzjan kellu kundizzjonijiet ta’ saħħa ulterjuri. Dwar it-tieni anzjan, il-Ministeru tas-Saħħa qal li dan kien ikkonfermat pożittiv għall-Covid-19 dakinhar li ddaħħal l-isptar Mater Dei fis-16 ta’ Settembru. Huwa baqa’ jingħata kura fl-Isptar Mater Dei fejn miet aktar kmieni llum. Dan l-anzjan ukoll kellu kundizzjonijiet ta’ saħħa ulterjuri. Il-Ministeru għas-Saħħa, filwaqt li ta l-kondoljanzi lill-qraba tal-anzjan, appella biex il-poplu jibqa’ jsegwi r-rakkomandazzjonijiet tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra. Ara wkoll: 45 każ ġdid ta’ Covid-19 f’Malta – ifiqu 32 persuna "
2020-09-20,Anzjan ta’ 86 sena jmut waqt li kien pożittiv għall-Covid-19,https://www.tvm.com.mt/mt/news/anzjan-ta-86-sena-miet-waqt-li-kien-pozittiv-ghall-covid-19/,"Il-Ministeru għas-Saħħa għadu kemm ġie infurmat li anzjan ta’ 86 sena miet waqt li kien pożittiv bil-Covid-19. L-anzjan kien ikkonfermat pożittiv għall-Covid-19 fl-14 ta’ Settembru. Huwa baqa’ jingħata kura f’residenza tal-anzjani fejn kien jgħix u miet aktar kmieni llum. Huwa kellu kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra.    "
2020-09-20,"32 każ ġdid tal-COVID-19 f’Malta, ifiqu 30 persuna",https://www.tvm.com.mt/mt/news/32-kaz-gdid-tal-covid-19-fmalta-ifiqu-30-persuna/,"Fl-aħħar 24 siegħa nstabu 32 każ ġdid ta’ Covid-19 f’Malta, wara li saru 2,196 swab tests. L-awtoritajiet tas-saħħa qalu wkoll li 30 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,047. Minn total ta’ 2,731 każijiet ikkonfermati f’Malta mill-bidu tal-pandemija, bħalissa hemm 664 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 19 kienu membri tal-familja minn każijiet diġà magħrufa, 2 kienu kuntatti diretti ma’ persuni pożittivi,  każ kien minn St Joseph Home, 4 każijiet minn Casa Antonia, 4 oħra kienu kollegi tax-xogħol ta’ xi ħadd pożittiv."
2020-09-20,"45,000 iniżżlu l-app li tgħarrfek jekk tkun viċin persuna pożittiva għall-COVID-19",https://www.tvm.com.mt/mt/news/45000-jnizzlu-l-app-li-tgharrfek-jekk-tkun-vicin-persuna-pozittiva-ghall-covid-19/,"More then 45,000 downloads within first 2 days: install and protect yourself & your loved ones! #CovidAlertMalta pic.twitter.com/qGNOtXSXcr F’temp qasir l-app Covid Alert Malta tniżżlet mal-45,000 darba. Fuq Twitter, id-Deputat Prim Ministru u Ministru għas-Saħħa, Chris Fearne qal li wara jumejn li tnediet l-app tniżlet mal-45,000 darba. Huwa ħeġġeġ lin-nies biex jinstallawha fuq il-mowbajl tagħhom sabiex wieħed jipproteġi lilu nnifsu u jħares lil ta’ madwaru. Din l-app se tkun qed issaħħaħ ix-xogħol tal-contact tracing li jsir b’mod manwali mid-Dipartiment tas-Saħħa Pubblika fejn sal-lum kull min jinstab pożittiv jagħti t-tagħrif meħtieġ bit-telefown biex jinqabdu nies li setgħu kienu f’kuntatt ma’ persuni li ġew infettati bil-virus. L-app se tkun qed tintraċċa lil kull min kien f’kuntatt għal ħmistax-il minuta u f’distanza ta’ 1.5 metru mill-persuna infettata. F’konferenza tal-aħbarijiet li fiha tnediet din l-app, Dr Fearne qal li meta xi ħadd jirċievi notifika li kien qrib persuna pożittiva għall-virus, għandu jċempel 111 biex jagħmel swab test. Assigura li l-app mhux se żżomm dettalji privati ta’ dawk li jniżżluha u qed tħares il-privatezza ta’ min se jużaha, bil-Ministru Fearne jgħid li l-app ġiet approvata wkoll mill-Kummissarju tad-Data. Ara wkoll: Titnieda app li tgħarrfek jekk tkun viċin persuna pożittiva għall-COVID-19 "
2020-09-19,"65 każ ġdid ta’ Covid-19 f’Malta, 21 oħra mfejqa",https://www.tvm.com.mt/mt/news/65-kaz-gdid-ta-covid-19-fmalta-21-ohra-mfejqa/,"Fl-aħħar 24 siegħa nstabu 65 każ ġdid ta’ Covid-19 f’Malta, wara li saru 2,922 swab tests. L-awtoritajiet tas-saħħa qalu wkoll li 21 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 2,017. Minn total ta’ 2,699 każijiet ikkonfermati f’Malta mill-bidu tal-pandemija, bħalissa hemm 663 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 10 kienu membri tal-familja minn każijiet diġà magħrufa, 3 kienu kuntatti diretti ma’ persuni pożittivi, 3 każi kienu minn St Joseph Home, każ wieħed minn Casa Antonia, każ ieħor kien kollega tax-xogħol ta’ xi ħadd pożittiv, waqt li każ ieħor kien f’ġabra ta’ nies ma’ persuni pożittivi. Fl-aħħar ħin tħabbar ukoll li żewġ nisa anzjani mietu meta kienu pożittivi bil-Covid-19. Ara iktar hawn: Mara ta’ 72 sena u oħra ta’ 86 sena jmutu bil-Covid-19 "
2020-09-19,AĠĠORNAT: Mietu tliet anzjani li kellhom il-Covid-19,https://www.tvm.com.mt/mt/news/mara-ta-72-sena-u-ohra-ta-86-sena-jmutu-bil-covid-19/,"Anzjana ta’ 72 sena u oħra ta’ 86 sena huma t-tmintax u d-dsatax-il vittma tal-Covid-19 f’Malta. Iktar tard tħabbar li miet ukoll anzjan ta’ 85 sena, li sar l-għoxrin vittma. L-awtoritajiet tas-saħħa qalu li l-ewwel każ huwa ta’ mara ta’ 72 sena, li ddaħħlet l-isptar Mater Dei fil-11 t’ Awwissu u ttestjat pożittiva għall-Covid-19 fit-12 t’ Awwissu. Hija ġiet trasferita fit-taqsima tal-Kura Intensiva fil-15 t’ Awwissu, fejn kienet baqgħet rikoverata. L-anzjana mietet matul dan il-lejl. Anzjana oħra ta’ 86 sena wkoll mietet dal-lejl fit-taqsima tal-Kura Intensiva f’Mater Dei. Fit-tieni każ, l-anzjana ttestjat pożittiva fit-8 ta’ Settembru u ddaħħlet l-Isptar Mater Dei fit-Taqsima tal-Kura Intensiva fis-16 ta’ Settembru. Iktar tard kien ikkonfermat li anzjan ta’ 85 sena li wkoll kien pożittiv bil-Covid-19, miet. L-anzjan kien ikkonfermat pożittiv għall-Covid-19 fit-12 ta’ Settembru meta ddaħħal l-Isptar Mater Dei. Huwa miet fl-Infectious Diseases Unit, fl-Isptar Mater Dei, illum.Huwa kellu kundizzjonijiet ta’ saħħa ulterjuri. Il-Ministeru għas-Saħħa tenna li l-poplu għandu jibqa’ jsegwi l-appelli tad-Dipartiment tas-Saħħa, fosthom il-ħasil tal-idejn ta’ spiss, id-distanza soċjali u l-użu tal-maskra."
2020-09-18,‘Il-maskri għandhom jintużaw kullimkien mill-mument li toħroġ mid-dar’,https://www.tvm.com.mt/mt/news/39-kaz-gdid-ta-coronavirus-fmalta-imfejqa-18-ohra/,"L-awtoritajiet tas-saħħa kkonfermaw li fl-aħħar 24 siegħa ġew irreġistrati 39 każ ġdid ta’ Coronavirus f’Malta mill-2,632 test li saru. Maċ-ċifri tal-lum hemm ukoll 18-il persuna oħra ġew imfejqa mill-marda. Fl-aġġornament mediku ta’ kull ġimgħa, il-Professur Charmaine Gauci qalet mis-621 każ attiv 43 persuna biss qed jirċievu attenzjoni medika fi sptarijiet varji madwar Malta fosthom żewġ pazjenti li qiegħdin fit-taqsima tal-kura intensiva fl-Isptar Mater Dei bil-ventilatur. Il-Professur Gauci qalet li x-xejra tal-clusters inbidlet dan l-aħħar hekk kif  żdiedu l-każijiet fost l-anzjani bi cluster fid-djar tal-anzjani. Qalet li ttieħdu l-miżuri neċessarji fejn qed isiru t-testijiet b’mod regolari. B’kollox hemm 117 każijiet ġodda relatati mal-anzjani li jinkludu kemm residenti u l-istaff. Waqt il-konferenza tal-aħbarijiet, il-Prof Gauci reġgħet tenniet l-importanza tal-miżuri ta’ mitigazzjoni fosthom l-importanza li ma jkunx hemm ġemgħat t’aktar minn 15-il persuna ma’ xulxin biex nevitaw l-imxija tal-Covid-19. Hija qalet ukoll li stand-up events ma għandhomx isiru biex jitnaqqas it-taħlit ta’ persuni ma’ xulxin. L-appell tal-awtoritajiet hu li l-maskri jintużaw kullimkien mill-mument li toħroġ mid-dar. Il-Prof Gauci tkellmet ukoll dwar l-importanza li nevitaw nies li jidħlu pożittivi minn barra minn Malta u għalhekk ittieħdu l-miżuri fl-ajruport. Din il-ġimgħa se jibqgħu l-istess il-miżuri marbuta mal-ivvjaġġar hekk kif mhux se jkun hemm bidla fil-pajjiżi l-oranġjo. Fl-ajruport biss, saru 456 test li minnhom ħarġu 11 pożittivi bil-Covid-19. Il-Prof Gauci qalet li se jkompli jissaħħaħ ukoll il-contact tracing bis-saħħa tal-app li tnediet biex tikkumplimenta xogħol it-tim li qed jaħdem fuq contact tracing. Din l-app tgħin lill-frontliners jiddeterminaw il-contact tracing filwaqt li jitrażżan il-virus fil-kommunità. Dwar il-protokolli fid-djar tal-anzjani, il-Professur tenniet l-importanza li jintlibes il-PPE, li jitnaqqas il-kuntatt bejn il-carers, bil-każijiet tal-Covid-19 jiġu iżolati  għaliex każ faċli jinfirex. Ara wkoll: Is-17-il vittma tal-Covid-19 hija anzjana ta’ 91 sena  "
2020-09-18,Fin-12:30 – Il-Professur Gauci tindirizza konferenza tal-aħbarijiet dwar il-Covid-19 f’pajjiżna,https://www.tvm.com.mt/mt/news/fin-1230-il-professur-gauci-tindirizza-konferenza-tal-ahbarijiet-dwar-il-covid-19-fpajjizna/,"Il-Professur Charmaine Gauci mistennija tindirizza konferenza tal-aħbarijiet dwar il-Covid-19 f’pajjiżna fejns e tagħti rendikont tal-aħħar żviluppi dwar l-imxija. Din se tixxandar dirett fuq TVM, tvm.com.mt, il-paġna Facebook ta’ TVM kif ukoll fuq Radju Malta"
2020-09-18,ARA: Il-Ministru Chris Fearne dwar il-ftuħ tal-iskejjel,https://www.tvm.com.mt/mt/news/ara-il-ministru-fearne-dwar-il-ftuh-tal-iskejjel/,"Id-Deputat Prim Ministru u Ministru għas-Saħħa Chris Fearne jinsisti li l-edukazzjoni tat-tfal hija importanti, u li jekk ġenerazzjoni ta’ tfal u żgħażagħ jitilfu sena sħiħa ta’ edukazzjoni, se jkollha konsegwenzi serji. Saħaq li huwa għalhekk li l-awtoritajiet tas-saħħa qed jagħmlu dak kollu possibbli biex kull bini li se jospita t-tfal għall-edukazzjoni, qed jittieħdu miżuri stretti ta’ mitigazzjoni biex il-post ikun sigur għat-tfal u ż-żgħażagħ. “Li jkollok ġenerazzjoni sħiħa ta’ tfal u żgħażagħ li jitilfu sena sħiħa mill-edukazzjoni tagħhom ikollha konsegwenzi serji u aħna bħala dipartiment tas-saħħa qed nagħmlu dak kollu possibbli biex l-iskejjel jistgħu jiftħu b’mod sigur għat-tfal”. Is-Sur Fearne ħabbar ukoll li laħaq ftehim mal-assoċjazzjoni tat-tobba biex tissaħħaħ il-ħidma fiċ-ċentri tas-saħħa u f’Mater Dei joffru s-servizzi tal-anzjani b’mod intensiv. “Kellna diskussjonijiet mal-assoċjazzjoni tat-tobba, biex it-tobba kemm tal-kura primarja u anki l-ispeċjalisti f’Mater Dei, joffru s-servizzi tagħhom fid-djar tal-anzjani b’mod intensiv biex nżommu l-pazjenti tagħna b’mod sigur”."
2020-09-18,Titnieda app li tgħarrfek jekk kont viċin persuna pożittiva għall-COVID-19,https://www.tvm.com.mt/mt/news/titnieda-app-li-taghrfek-jekk-tkun-vicin-persuna-pozittiva-ghall-covid-19/,"Minn issa jekk ikollok l-app Covid Alert Malta tista’ tiċċekkja jekk kontx f’kuntatt ma’ persuna li kienet infettata bil-Covid. Din l-app se tkun qed issaħħaħ ix-xogħol tal-contact tracing li jsir b’mod manwali mid-Dipartiment tas-Saħħa Pubblika fejn sal-lum kull min jinstab pożittiv jagħti t-tagħrif meħtieġ bit-telefon biex jinqabdu nies li setgħu kienu f’kuntatt ma’ persuni li ġew infettati bil-virus. Is-Segretarju Parlamentari għall-Ekonomija Diġitali Clayton Bartolo qal li iktar ma’ nies jniżżlu l-app, ix-xogħol ta’ contact tracing ikun iktar effettiv. “Iktar ma jkollna nies iniżżluha fuq il-mobile, iktar se tagħti riżultati li nixtiequ, app fejn naraw it-teknoloġija li qed tgħin il-manual contact tracing li qed isir”. Id-Deputat Prim Ministru u Ministru tas-Saħħa Chris Fearne qal li l-app se tkun qed tintraċċa lil kull min kien f’kuntatt għal ħmistax-il minuta u f’distanza ta’ 1.5 metru mill-persuna infettata. Dr Fearne qal li meta xi ħadd jirċievi notifika li kien qrib persuna pożittiva għall-virus, għandu jċempel 111 biex jagħmel swab test. Assigura li l-app mhux se żżomm dettalji privati ta’ dawk li jniżżluha u qed tħares il-privatezza ta’ min se jużaha, bil-Ministru Fearne jgħid li l-app ġiet approvata wkoll mill-Kummissarju tad-Data. L-app ġiet żviluppata mill-awtoritajiet tas-saħħa, il-MITA u l-Awtorità għall-Innovazzjoni Diġitali u tista’ titniżżel minn kull smart phone. Din mhix l-ewwel app varata mill-awtoritajiet tas-saħħa, hekk kif f’April kienet tnediet app biex tgħarraf lin-nies dwar jekk għandhomx sintomi tal-Covid."
2020-09-18,Is-17-il vittma tal-Covid-19 hija anzjana ta’ 91 sena,https://www.tvm.com.mt/mt/news/is-17-il-vittma-tal-covid-19-hija-anzjana-ta-91-sena/,Il-Ministeru għas-Saħħa kkonferma li anzjana ta’ 91 sena mietet waqt li kienet għadha każ attiv bil-Covid-19. L-anzjana kienet ikkonfermata pożittiva għall-Covid-19 fis-26 ta’ Awwissu u ddaħħlet l-isptar Mater Dei fis-6 ta’ Settembru. Hija mietet fl-Isptar Mater Dei tard ilbieraħ filgħaxija. Hija kellha kundizzjonijiet ta’ saħħa ulterjuri.
2020-09-18,L-imxija tal-Covid-19 tiddependi minn kif iġġib ruħek – studju,https://www.tvm.com.mt/mt/news/l-imxija-tal-covid-19-tiddependi-minn-kif-iggib-ruhek-studju/,"Studju maħruġ minn diversi esperti Maltin fil-qasam tas-saħħa fosthom il-Professur Charmaine Gauci, jgħid li Malta qed tesperjenza t-tieni mewġa ta’ Covid-19 kawża ta’ żewġ avvenimenti tal-massa li saru fis-sajf. Fl-istudju ssemma li ftit jiem biss wara li saru dawn l-attivitajiet tal-massa, il-każijiet ta’ Covid-19 bdew jirdoppjaw u n-numri li qed nesperjenzaw bħalissa huma r-riperkussjonijiet. L-awtoritajiet tas-saħħa kienu wissew dwar il-periklu li jsiru attivitajiet tal-massa fid-dawl tal-imxija tal-Covid-19 u kif kienu bassru, is-sagrifiċċji u s-suċċessi kollha li Malta kienet kisbet fl-ewwel xhur minn mindu tfaċċa l-virus fil-pajjiż kważi sfaxxaw fix-xejn. Fl-istudju ssemma wkoll li l-awtoritajiet tas-saħħa ma bdewx ilaħħqu mad-domanda għall-iswab tests u għalhekk kellhom jinfetħu ċentri ġodda tal-iswabbing. Intqal ukoll li żdiedu wkoll il-pazjenti li kellhom bżonn il-kura fl-isptar u li jintefgħu fuq ventilator. Għalkemm l-età medja tal-infettati kienet fost iż-żgħażagħ, l-esperti bdew jinnotaw li l-infezzjonijiet fost l-anzjani qed jiżdiedu. Għalhekk, l-awtoritajiet kellhom mill-ġdid jintroduċu għadd ta’ restrizzjonijiet fosthom l-użu mandatorju tal-maskri u trażżin fin-numru ta’ ġemgħat ta’ nies. B’appell lill-pubbliku, l-awtoritajiet mill-ġdid qed jitolbu lil kulħadd biex jaħsel idejh ta’ spiss, iżomm l-iġenje personali tiegħu, jilbes il-maskra u jżomm id-distanza soċjali biex kemm jista’ jkun titnaqqas l-imxija tal-virus. Qalu li mingħajr il-koperazzjoni tal-pubbliku u l-mitigazzjoni tal-miżuri l-virus ma jitrażżanx speċjalment issa li deħlin fl-istaġun tal-influwenza. L-awtoritajiet għamlu referenza għall-kelliem tal-WHO, Dr Hans Kluge li kien faħħar lil Malta fejn qal li ħadmet qatigħ biex tiġġieled l-imxija u għalhekk kellha l-aqwa riżultati fl-Ewropa.  Hekk kif Malta kienet preparata għall-ewwel mewġa tal-virus, hemm bżonn li l-pubbliku jibqa’ viġilanti u jsegwi l-pariri tal-awtoritajiet. Ir-rapport ikkonkluda li l-virus jista’ jitrażżan biss jekk jintlaħaq il-bilanċ bejn iż-żamma tal-ekonomija, it-turiżmu u l-mitigazzjoni tal-miżuri. Ara r-rapport kollu hawn"
2020-09-17,Il-WHO mħassba kif qed tiżviluppa s-sitwazzjoni tal-COVID-19 fl-Ewropa,https://www.tvm.com.mt/mt/news/il-who-mhassba-kif-qed-tizviluppa-s-sitwazzjoni-tal-covid-19-fl-ewropa/,"L-Għaqda Dinjija tas-Saħħa ddikjarat li tinsab imħassba serjament bil-mod kif qed tiżviluppa s-sitwazzjoni tal-COVID-19 fl-Ewropa. Dan hekk kif il-każi attivi fil-kontinent qabżu l-għadd ta’ każi f’Marzu li għadda. L-imxija tal-COVID-19 madwar l-Ewropa qed terġa tiżdied, hekk kif fi Franza kien hemm ftit anqas minn għaxar t’elef każ ġdid (9,784) fl-aħħar 24 siegħa, filwaqt li fi spanja kien hemm ftit inqas minn 5,000 każ ġdid (4,728). Fil-kapitali Spanjola, Madrid, huwa mistenni li jerġgħu jidħlu fis-seħħ numru ta’ restrizzjonijiet biex jiġu mrażżna l-każi ġodda tal-virus. Fir-Renju Unit fejn fl-aħħar 24 siegħa ġew reġistrati madwar 4,000 (3,991) każ ġdid, numru ta’ reġjuni mhumiex ilaħħqu man-numru ta’ persuni li qed jitolbu li jagħmlu test tal-COVID-19. Ingliża qalet li biex tingħata test qisek ser tirbaħ il-lotterija. Fl-Istati Uniti, Il-President Donald Trump qal li sal-aħħar ta’ din is-sena l-Istati Uniti ser tkun qiegħda tqassam mal-100 miljun tilqima tal-COVID-19. Mhux tal-istess fehma iżda id-direttur taċ-Ċentru tal-mard infettiv Amerikan, Robert Redfield, li qal li wisq probabli l-vaċċin ser ikun aċċessibli għall-pubbliku lejn nofs is-sena d-dieħla u li dan mhux ser ikun effettiv 100 fil-mija. Saħaq fuq l-ilbies tal-maskri. L-Istati Uniti jibqa’ l-agħar pajjiż milqut mill-COVID-19 b’aktar minn 6 miljun każ."
2020-09-17,"Il-vouchers il-blu jistgħu jintużaw f’negozji tal-arti, kultura u edukazzjoni",https://www.tvm.com.mt/mt/news/il-vouchers-il-blu-jistghu-jintuzaw-fnegozji-tal-arti-kultura-u-edukazzjoni/,"Il-Ministeru għall-Ekonomija qal li l-voucher il-blu ta’ €20 maħruġ diġà jista’ jintuża għand negozji ta’ arti, kultura u edukazzjoni. Dan tħabbar fi stqarrija b’referenza għat-talba tal-Malta Entertainment Industry and Arts Association, biex fl-eventwalità li jerġgħu jinħarġu l-vouchers, parti minn dawn ikunu jistgħu jintużaw għal attivitajiet relatati ma’ arti u kultura. Il-Ministeru qal li n-negozji kollha rreġistrati taħt dawn il-kodiċi NACE, f’Lulju li għadda, intbagħtitilhom ittra permezz tal-posta reġistrata biex huma jkunu jistgħu jattivaw il-‘Business Account’ tagħhom fl-applikazzjoni diġitali tal-vouchers sabiex b’hekk huma wkoll ikunu jistgħu jirċievu u jsarrfu dawn il-vouchers. Il-Ministeru qal ukoll li se jieħu nota tar-rakkomandazzjonijiet l-oħrajn imressqa mill-istess assoċjazzjoni, kif ukoll qed jiġu kkunsidrati aktar miżuri alternattivi li huma intiżi biex jgħinu wkoll lis-setturi tad-divertiment u l-arti."
2020-09-17,"35 każ ġdid ta’ Covid-19 f’Malta, 25 oħra mfejqa",https://www.tvm.com.mt/mt/news/35-kaz-gdid-ta-covid-19-fmalta-25-ohra-mfejqa/,"Fl-aħħar 24 siegħa nstabu 35 każ ġdid ta’ Covid-19 f’Malta, wara li saru 2,536 swab tests. L-awtoritajiet tas-saħħa qalu wkoll li 25 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,978.. Minn total ta’ 2,595 każijiet ikkonfermati f’Malta mill-bidu tal-pandemija, bħalissa hemm 601 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 20 kienu membri tal-familja minn każijiet diġà magħrufa, 2 kienu kuntatti diretti ma’ persuni pożittivi, 51 każ kien minn St Joseph Home, 3 każi minn Casa Antonia, u 2 każi oħra kienu impurtati."
2020-09-17,Il-Kamra tal-Kummerċ issejjaħ għal miżuri ġodda kontra l-imxija tal-Covid-19,https://www.tvm.com.mt/mt/news/il-kamra-tal-kummerc-issejjah-ghal-mizuri-godda-kontra-l-imxija-tal-covid-19/,"Il-Kamra Maltija tal-Kummerċ, l-Intrapriża u l-Industrija appellat biex it-trażżin tal-imxija tal-Covid-19 issir prijorità nazzjonali, u biex jiddaħħlu miżuri ġodda u iktar b’saħħithom bil-għan li tiġi mħarsa s-saħħa u l-ekonomija. Fid-dawl ta’ żieda fil-każijiet, il-Kamra qalet li hemm bżonn iktar dixxiplina u żieda fl-infurzar. Sostniet li l-pubbliku jrid jifhem li minkejja qed nadattaw, il-ħajja mhix lura għan-normal. Il-Kamra qalet li sejħet laqgħa urġenti tal-MCESD bil-għan li jiġu proposti restrizzjonijiet ġodda għal perjodu qasir, fosthom tnaqqis fl-ammont ta’ nies li jinġabru fil-pubbliku, l-ilbies tal-maskri l-ħin kollu u iktar xogħol mid-dar fjen possibbli. Żiedet li l-awtoritajiet jistgħu jikkunsidraw li jagħlqu wkoll temporanjament ċerti stabbilimenti ta’ divertiment. Fir-rigward tal-edukazzjoni, il-Kamra qalet li wieħed jifhem għala xi ġenituri huma mħassba li jibgħatu lil uliedhom l-iskola, u żiedet li l-ftuħ tal-iskejjel għandu jsir b’iktar restrizzjonijiet u meta jkun hemm kontroll. Apparti minn hekk, il-Kamra qalet li hemm bżonn miżuri u sapport urġenti lid-djar tal-anzjani."
2020-09-17,Aktar protokolli biex jitħarsu r-residenti fid-djar tal-anzjani,https://www.tvm.com.mt/mt/news/aktar-protokolli-biex-jitharsu-r-residenti-fid-djar-tal-anzjani/,"L-istaff u r-residenti fid-djar tal-anzjani se jibdew jiġu swabbed b’mod frekwenti, filwaqt li darbtejn kuljum se tittieħed it-temperatura lil kull membru tal-istaff. Meta r-residenti fid-djar tal-anzjani jiġu swabbed, id-djar tal-anzjani jridu jżommu lill-qraba infurmati waqt il-proċess kollu. Dawn huma parti mill-protokolli l-ġodda li għadhom kemm nedew l-Awtorità ta’ Standards ta’ Ħarsien Soċjali flimkien mal-Ministeru għall-Familja, Drittijiet tat-Tfal u Solidarjetà Soċjali, mal-Ministeru għas-Saħħa u mas-Segretarjat Parlamentari għall-Anzjanità Attiva u l-Persuni b’Diżabilità, bil-għan li tiġi kkontrollata l-firxa tal-coronavirus fid-djar tal-anzjani. Il-protokolli l-ġodda qed jitolbu biex il-ħaddiema f’dawn id-djar ikunu responsabbli fil-ħajja privata tagħhom. Jesiġu wkoll li kull membru tal-istaff irid jilbes il-maskra l-ħin kollu u għandu jsir il-ħasil tal-idejn neċessarju. Fi stqarrija mill-Ministeru għall-Familja, Drittijiet tat-Tfal u Solidarjetà Soċjali, intqal li biex dan jiġi assigurat qed isir l-infurzar meħtieġ. Bil-protokolli l-ġodda, dawk ir-residenti li se jidħlu f’dar tal-anzjani mill-komunità, għandhom jinżammu 14-il ġurnata kwarantina filwaqt li r-residenti li jirritornaw id-dar tal-anzjani wara li ngħataw kura l-isptar għandhom jinżammu ħamest ijiem kwarantina. Fil-każ ta’ anzjani li jkollhom xi appuntament outpatient, dawn jistgħu jirritornaw id-dar tal-anzjani iżda d-dar trid tagħmel il-kontrolli neċessarji biex tinduna mal-ewwel b’xi sintomi li jista’ jkollu r-resident. L-istqarrija tgħid ukoll li biex tkompli tiżdied il-protezzjoni ta’ dawn in-nies vulnerabbli u anke ta’ dawk li jaħdmu magħhom, se tiġi offruta wkoll it-tilqima tal-influwenza kemm lill-anzjani kif ukoll lill-ħaddiema. Iż-żjarat lill-anzjani fid-djar residenzjali Fejn għandhom x’jaqsmu ż-żjarat lill-anzjani, l-Awtorità tirrakkomanda li għandhom jiġu segwiti l-istruzzjonijiet tad-djar rispettivi u jekk jekk xi ħadd iħossu ma jiflaħx, m’għandux iżur lill-anzjani. Waqt iż-żjarat, importanti li jintlibsu l-maskri jew il-visors filwaqt li m’għandux isir kuntatt fiżiku fl-ebda ħin. Għandha tinżamm dejjem id-distanza filwaqt li l-persuni jibqgħu jikkomunikaw minn wara l-perspex. Qabel u wara li ssir iż-żjara, il-viżitaturi jridu wkoll jissanitizzaw idejhom. Iż-żona tal-viżta trid dejjem tiġi diżinfettata bejn żjara u oħra. Id-djar tal-anzjani jridu jkunu mgħammra bit-teknoloġija neċessarja biex issir komunikazzjoni virtwali bejn l-anzjani u qrabathom. Flimkien mat-teknoloġija, irid ikun hemm ukoll persuni mħarrġa li jgħinu lill-anzjani fl-użu ta’ din it-teknoloġija. Fejn għandu x’jaqsam l-ikel, jekk ikun hemm xi anzjani li jġibulhom l-ikel il-qraba, dan allura jsir f’kontenitur li jkun jista’ jew jintmesaħ inkella li jkun siġillat jew li jista’ jintrema. L-ikel m’għandux jingħata direttament lill-anzjani iżda lill-persuni responsabbli fid-djar tal-anzjani. L-attivitajiet fid-djar tal-anzjani Intant, fejn għandhom x’jaqsmu attivitajiet fid-djar tal-anzjani, l-Awtorità ta’ Standards ta’ Ħarsien Soċjali se tkun qed tassigura li dawn isiru b’mod frekwenti iżda b’mod sigur kull ġimgħa. Biex dan ikun jista’ jsir, kull membru tal-istaff irid jilbes il-maskra matul il-ħin kollu filwaqt li għandu jsir ukoll il-ħasil tal-idejn neċessarju. F’każ li jintuża l-visor, dan irid jiġi sanitizzat ta’ sikwit. L-anzjani għandhom iżommu l-grupp tagħhom u ma jitħalltux ma’ residenti f’sulari jew fi swali differenti. Dan biex jinżamm il-kunċett tal-bubble. Id-djar tal-anzjani jridu wkoll jidentifikaw żona għall-hairdresser li tkun tirrispetta d-distanza soċjali u l-iġjene. Il-hairdresser għandu/għandha j/tagħmel użu minn personal protective equipment biex j/tiżgura s-sigurtà tar-resident. Biex dan ikun żgurat, diġà qed isir l-infurzar meħtieġ. Il-Ħadd li għadda, wara l-aħħar żviluppi fir-rigward tal-COVID-19 u skont diskussjonijiet u direzzjoni mogħtija mill-awtoritajiet tas-saħħa pubblika, l-Awtorità ta’ Standards ta’ Ħarsien Soċjali ħarġet ukoll ċirkulari li tgħid li kull kap ta’ dar tal-anzjani għandu jiżgura li r-residenti joħorġu mid-dar biss għal appuntamenti mediċi jew meta jkollhom bżonn kura medika. Ara wkoll: Il-Prof Gauci tgħid li l-biċċa l-kbira tal-każijiet ġodda qed joħorġu minn djar tal-anzjani "
2020-09-17,"Ġenituri jistaqsu fuq il-ftuħ tal-iskejjel, it-tagħlim online u l-uniformijiet",https://www.tvm.com.mt/mt/news/genituri-jistaqsu-fuq-il-ftuh-tal-iskejjel-it-taghlim-online-u-l-uniformijiet/,"L-Assoċjazzjoni tal-Ġenituri tal-Istudenti fl-iskejjel tal-Istat (MAPSSS) qalet li l-miżuri li ttieħdu s’issa b’rabta mal-Covid-19 ma kinux biżżejjed biex titrażżan l-imxija, u f’dan id-dawl għamlet sensiela ta’ mistoqsijiet marbuta mas-sena skolastika li ġejja. L-MAPSSS staqsiet jekk hux prematur li l-iskejjel jiftħu fit-30 ta’ Settembru, u jekk il-protokolli maħruġa fil-bidu tax-xahar humiex effiċjenti biżżejjed biex iħarsu saħħet l-istudenti u l-edukaturi fl-iskejjel, kif ukoll jekk l-implementazzjoni tagħhom hux se tkun lesta sal-aħħar tax-xahar. L-assoċjazzjoni qalet li f’każ li s-sitwazzjoni preżenti twassal biex l-iskejjel jibdew joperaw b’tagħlim fuq l-internet, kull skola għandha tgħarraf lill-ġenituri liema pjattaforma diġitali se tintuża għal-lezzjonijiet. Jekk dan iseħħ, l-assoċjazzjoni qalet li jeħtieġ isiru diskussjonijiet mal-assoċjazzjonijiet ta’ min iħaddem biex ikun żgurat li l-ġenituri jingħataw l-opportunità ta’ telework fejn possibbli, u li ebda azzjoni dixxiplinarja ma tittieħed kontra ġenituri li ma jistgħux jagħmlu telework. MAPSSS żiedet li Ministeru tal-Edukazzjoni għandu jiżgura li jilħaq lil dawk l-istudenti li “għebu” minn meta l-iskejjel ingħalqu f’Marzu, u li tfal żvantaġġjati, inkluż tfal ta’ familji bi dħul baxx u tfal immigranti fiċ-Ċentri Miftuħa, ikollhom aċċess għas-software, apparat u aċċess għall-internet. MAPSSS talbet ukoll lill-MEDE biex jiżgura li tfal ta’ frontliners u edukaturi jkunu pprovduti kura adegwata u l-organizzazzjoni neċessarja li tippermettilhom isegwu l-kurrikulu waqt li l-ġenituri tagħhom qegħdin l-iskola. Saħqet ukoll li għandu jitwaqqaf Mental Healtcare Support Unit biex jindirizza l-inċertezza u l-ansjetà li qed iħossu l-istudenti. Dwar l-uniformijiet, l-MAPSSS qalet li l-Ministeru għandu jagħmilha ċara li l-introduzzzjoni mandatorja ta’ uniformijiet ġodda fi-KG1, u s-snin 1, 7 u 9 qed tiġi posposta."
2020-09-16,Il-Prof Gauci tgħid li l-biċċa l-kbira tal-każijiet ġodda qed joħorġu minn djar tal-anzjani,https://www.tvm.com.mt/mt/news/106-kazijiet-godda-ta-coronavirus-fmalta/,"Illum ħarġu numru rekord ta’ kazijiet ta’ COVID-19 f’ġurnata waħda – 106. F’kumment ma’ TVM, is-Supretendent tas-Saħħa Pubblika, il-Professur Charmaine Gauci qalet li l-parti l-kbira tal-każi pożittivi qed jirriżultaw mid-djar tal-anzjani u tennet b’appell biex il-pubbliku jżomm id-distanza soċjali, jilbes il-maskri u jħares l-iġjene personali bil-ħasil tal-idejn u l-użu tad-diżinfettant. Rekord ta’ każijiet ta’ COVID-19 f’24 siegħa wara li sat-Tnejn f’nofsinhar ġew konfermati 106 każi minn 2,470 swab test. L-awtoritajiet tas-saħħa kkonfermaw ukoll li fiequ 22 persuna biex il-każi attivi telgħu għall-591. Is-Supretendent tas-Saħħa Pubblika, il-Professur Charmaine Gauci spjegat ma’ TVM it-tħassib tagħha għal dan in-numru kbir ta’ każi pożittivi meta jitqabbel mad-daqs tal-popolazzjoni Maltija. Żiedet tgħid li l-parti l-kbira tal-każijiet ġodda, anke dawk irreġistrati fl-aħħar sigħat, qed joħorġu minn djar tal-anzjani. ”Fejn anke jekk tħares lejn il-każijiet li qed naraw bħalissa, anke mill-każi tal-lum huma parti minn dak il-cluster li qed ikun magħna fid-djar tal-anzjani li hija wkoll inkwetanti għax qed narawh li qed jolqot lill-anzjani, li huma l-iktar vulnerabbli li qed jiġu affettwati.” Anke fil-każijiet tal-bieraħ iddominaw il-każijiet li qed joħorġu minn djar tal-anzjani hekk kif minn ħarsa dwar il-każijiet pożittivi tal-bieraħ l-awtoritajiet tas-saħħa qalu li b’kollox ħarġu 18-il każ ġdid – tlieta mill-cluster preżenti fid-Dar San Ġużepp fil-Fgura u 15-il każ ieħor mill-cluster tad-dar tal-anzjani Casa Antonia. Mill-każijiet tat-Tlieta hemm ukoll għaxar persuni li l-qraba tagħhom kellhom il-COVID-19, ħames każjiet li rriżultaw minn fuq il-postijiet tax-xogħol u żewġ każi li kellhom kuntatt dirett ma’ persuni bil-coronavirus. Il-Professur Gauci kompliet tappella biex tintlibes il-maskra, u biex il-pubbliku josserva l-prattika tal-iġjene speċjalment il-ħasil tal-idejn u l-użu tad-diżinfettant. Qalet li preżentament hemm 44 persuna li qed jingħataw kura għall-COVID-19 fi tliet sptarijiet. 21 persuna qed jinżammu l-isptar Mater Dei b’wieħed minnhom fit-taqsima ta’ kura intensiva. 12-il persuna oħra qed jinżammu fl-isptar St Thomas filwaqt li 11-il pazjent ieħor qegħdin l-isptar Boffa. U mill-bidu ta’ Marzu ‘l hawn il-każi ta’ COVID-19 issa huma ta’ 2,560 li minnhom fiequ 1,953 u b’kollox diġà saru iktar minn 221 ,ooo swab test.  "
2020-09-15,"49 każ ġdid ta’ Covid-19 f’Malta, 41 oħra mfejqa",https://www.tvm.com.mt/mt/news/49-kaz-gdid-ta-covid-19-fmalta-41-ohra-mfejqa/,"Fl-aħħar 24 siegħa nstabu 49 każ ġdid ta’ Covid-19 f’Malta, wara li saru 1,666 swab tests. L-awtoritajiet tas-saħħa qalu wkoll li 41 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,931. Minn total ta’ 2,454 każijiet ikkonfermati f’Malta mill-bidu tal-pandemija, bħalissa hemm 507 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 14 kienu membri tal-familja minn każijiet diġà magħrufa, 1 kien kollegai tax-xogħol ta’ każ pożittiv, 1 kien kuntatt dirett ma’ persuna pożittiva, 2 każi oħra kienu impurtati, waqt li 3 oħra kienu f’ġabra ta’ nies fejn kien hemm każi pożittivi. "
2020-09-14,"53 każ ġdid ta’ COVID-19 f’Malta, ifiqu 18-il persuna",https://www.tvm.com.mt/mt/news/53-kaz-gdid-ta-covid-19-fmalta-ifiqu-18-il-persuna/,"Fl-aħħar 24 siegħa nstabu 53 każ ġdid ta’ Covid-19 f’Malta, wara li saru 1,736 swab tests. L-awtoritajiet tas-saħħa qalu wkoll li 18 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,890. Minn total ta’ 2,405 każijiet ikkonfermati f’Malta mill-bidu tal-pandemija, bħalissa hemm 499 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 16 kienu membri tal-familja minn każijiet diġà magħrufa, 2 kienu kollegi tax-xogħol ta’ każ pożittiv, 2 kienu kuntatt dirett ma’ persuna pożittiva, 2 każi oħra kienu impurtati, 2 mill-kompetizzjoni tal-bodybuilding, 2 min djar tal-anzjani u 24 mid-Dar San Ġużepp tal-Fgura."
2020-09-14,Anzjana tmut waqt li kienet pożittiva bil-COVID-19,https://www.tvm.com.mt/mt/news/anzjana-tmut-waqt-li-kienet-pozittiva-bil-covid-19/,"Anzjana ta’ 86 sena mietet waqt li kienet pożittiva bil-Covid-19. L-anzjana kienet ikkonfermata pożittiva għall-Covid-19 fit-30 ta’ Awwissu u ddaħħlet l-Isptar Mater Dei dakinhar stess. Fit-2 ta’ Settembru ġiet trasferita fl-Isptar St Thomas u wara mill-ġdid l-Isptar Mater Dei fil-5 ta’ Settembru. Hija mietet fl-IDU, fl-Isptar Mater Dei, matul il-lejl. Hija kellha kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari tal-anzjana, jappella biex il-poplu jibqa’ jsegwi l-appelli tad-Dipartiment tas-Saħħa."
2020-09-14,Żieda kbira ta’ każijiet tal-COVID-19 madwar id-dinja,https://www.tvm.com.mt/mt/news/zieda-kbira-ta-kazijiet-tal-covid-19-madwar-id-dinja/,"L-Għaqda Dinjija tas-Saħħa, iddikjarat li lbieraħ rrapurtaw żieda qawwija fl-infezzjonijiet tal-Covid-19, fejn fl-aħħar 24 siegħa madwar id-dinja, il-każijiet telgħu għal kważi 308,000, jiġifieri li meta mqabbel mal-jum ta’ qabel il-każijiet raw żieda ta’ aktar minn ħamest elef u ħames mija, biex b’hekk issa l-għadd ta’ nies infettati madwar id-dinja qabżu d-917,000. L-ikbar żieda fl-infezzjonijiet ġew irrapurtati fl-Indja, l-Istati Uniti, u l-Brażil. L-Għaqda Dinjija tas-Saħħa qalet li madwar id-dinja ġew ikkonfermati 28 miljun każ, nofshom fil-kontinent Amerikan."
2020-09-13,ARA: X’qed jiġri u x’għandu jsir fid-djar tal-anzjani biex titrażżan l-imxija?,https://www.tvm.com.mt/mt/news/ara-xqed-jigri-u-xghandu-jsir-fid-djar-tal-anzjani-biex-titrazzan-l-imxija/,"Il-Kap Eżekuttiv tal-Awtorità ta’ Standards ta’ Ħarsien Soċjali, Matthew Vella qal l-anzjani li jirriżultaw pożittivi għall-Covid-19 jiġu iżolati mmedjatament biex l-imxija ma tkomplix tinfirex. Huwa kien intervistat live waqt il-bulettin tal-aħbarjiet tat-8 p.m. ta’ Television Malta fejn qal li wara l-aħħar żviluppi fir-rigward tal-COVID-19 u skont diskussjonijiet u direzzjoni mogħtija mill-awtoritajiet tas-saħħa pubblika, l-Awtorità ta’ Standards ta’ Ħarsien Soċjali ħarġet ċirkulari li tgħid li kull kap ta’ dar tal-anzjani għandu jiżgura li r-residenti joħorġu mid-dar biss għal appuntamenti mediċi jew meta jkollhom bżonn kura medika. Huwa kkwota anki minn stqarrija li ntbagħatet aktar kmieni l-Ħadd u semma kif minn Ġunju tal-2020, l-awtoritajiet introduċew l-eżerċizzju ta’ ttestjar regolari fid-djar residenzjali tal-anzjani. L-azzjonijiet li ttieħdu jinkludu, protokolli bbażati fuq evidenza u residenti ġodda jew li kienu fil-komunità, jinżammu għal perjodu ta’ kwarantina qabel jidħlu f’residenza. Żdiedu sodod ta’ kontinġenza biex issir l-iżolazzjoni għar-residenti li jinsabu pożittivi u ssaħħew il-mezzi ta’ infection control fid-djar residenzjali. Qed isir ittestjar regolari ta’ residenti u tal-istaff – sal-lum, saru aktar minn 10,000 swab kemm fost ir-residenti u anke lill-istaff li jaħdmu fid-djar residenzjali. Azzjonijiet oħra huma li l-viżitaturi ma jkollhomx kuntatt dirett mal-anzjani imma l-viżti jsiru minn wara l-perspex bil-qraba jistgħu jikkomunikaw ukoll mar-residenti permezz tat-teknoloġija u tnaqqsu n-nies li jidħlu fid-djar għal dawk biss ta’ ħidma essenzjali. Ingħata aktar taħriġ lill-istaff u li l-istaff kemm jista’ jkun, ikun limitat għad-dar li jaħdmu fiha. Intqal li meta l-COVID-19 infirxet fil-komunità, din laqtet ukoll lid-djar tal-anzjani. Permezz ta’ ttestjar regolari, ġew identifikati l-każi fid-djar tal-anzjani mal-ewwel u komplew jittieħdu aktar miżuri għall-ġid tal-anzjani u tal-istaff. Bħalissa hemm erbat idjar tal-anzjani, li huma s-Simblija, Casa Antonia, Casa San Paolo u Residenza San Ġużepp, li għandhom każi pożittivi tal-COVID-19 u b’total ta’ 57 każi attivi ta’ residenti. F’kull dar residenzjali tal-anzjani li ġiet milquta mill-COVID-19, ġew ittestjati kemm residenti kif ukoll l-istaff. Barra minn hekk, id-djar qed japplikaw il-proċess ta’ staff-to-patient allocation, safe bubbles f’kull sular kif ukoll miżuri għolja ta’ infection control. Dan kollu qed isir sabiex jonqos ir-riskju li jinfirex il-virus. F’dawn id-djar, ir-residenti kollha li ġew negattivi qed jerġgħu jiġu ttestjati wara tlett ijiem sabiex ikun hemm monitoraġġ għoli ta’ din is-sitwazzjoni. Il-qraba tar-residenti kollha li qegħdin fid-djar residenzjali li għandhom każijiet pożittivi u negattivi qed jiġu infurmati bl-iżviluppi u bil-kundizzjoni tar-residenti. L-awtoritajiet jinsabu kommessi li jkomplu jissalvagwardjaw is-saħħa u s-sigurtà tar-residenti kollha fid-djar residenzjali tal-anzjani u se jkomplu dejjem iżidu n-numru ta’ testijiet li jsiru kuljum kif ukoll il-monitoraġġ permezz ta’ spezzjonijiet minn esperti fl-infection control f’dawn id-djar u kura għal dawk affettwati. Ara l-intervista sħiħa hawn. Ara wkoll: Iserraħ moħħ il-qraba li l-ħaddiema ta’ Dar San Ġużepp fil-Fgura qed jieħdu ħsiebhom "
2020-09-13,Iserraħ moħħ il-qraba li l-ħaddiema ta’ Dar San Ġużepp fil-Fgura qed jieħdu ħsiebhom,https://www.tvm.com.mt/mt/news/iserrah-mohh-il-qraba-li-l-haddiema-ta-dar-san-guzepp-fil-fgura-qed-jiehdu-hsiebhom/,"Anzjan li qal li huwa resident ta’ Dar San Ġużepp fil-Fgura, fejn instabu għexieren ta’ każijiet ta’ Covid-19, wassal messaġġ fuq il-midja soċjali dwar is-sitwazzjoni fir-residenza. Huwa qal li l-familjari tal-anzjani residenti f’din id-dar m’għandomx għalfejn jinkwetaw għax l-istaff u l-management qegħdin jieħdu ħsiebhom b’mod professjonali u jieħdu ħafna paċenzja bihom. “Għaldaqstant nitlob lill-familji tagħna biex ma jippanikjawx għax din il-ġimgħa ħadulna xi tliet darbiet swab test, u barra minn hekk mhux qed ikun hemm kuntatt bejnietna,” qal l-anzjan, filwaqt li rringrazzja lill-ħaddiema tar-residenza u sejħilhom ‘eroj’. Ara wkoll: Care Malta ssaħħaħ il-miżuri ta’ prevenzjoni biex tipproteġi lir-residenti anzjani Rekord ta’ 78 każ ġdid ta’ Covid-19 f’Malta – ifiqu 22 persuna "
2020-09-13,Rekord ta’ 78 każ ġdid ta’ Covid-19 f’Malta – ifiqu 22 persuna,https://www.tvm.com.mt/mt/news/rekord-ta-78-kaz-gdid-ta-covid-19-fmalta-ifiqu-22-persuna/,"F’aktar minn 6 xhur kemm ilu l-Covid-19 f’Malta, f’24 siegħa ġew irreġistrati rekord ta’ 78 każ ġdid ta’ Covid-19 f’Malta minn fost 2,407 swab test. B’hekk l-ammont ta’ każijiet ta’ coronavirus f’Malta mindu feġġ f’Marzu sal-lum huwa ta’ 2,352 li minnhom hemm 465 li għadhom attivi. Fl-aħħar 24 siegħa ġew irreġistrati wkoll 22 persuna oħra li rkupraw mill-virus biex issa l-ammont ta’ persuni li fiequ mill-Covid-19 f’Malta huwa ta’ 1,872. Fir-rendikont tal-każijiet il-ġodda, l-awtoritajiet tas-saħħa qalu li mit-78 każ ġdid, 24 minnhom, huma carers u residenti fid-Dar San Ġużepp tal-Fgura. Il-bqija għadhom qed jiġu nvestigati. Mis-27 każ tal-bieraħ, ħamsa kienu qraba ta’ persuni li kien magħruf li għandhom il-Covid-19, tnejn oħra kollegi minn fuq post tax-xogħol, każ ieħor huwa kuntatt dirett ta’ persuna bil-coronavirus, każ ieħor minn attività socjali fejn kien hemm każijiet pożittivi u tmien każijiet oħra minn Dar San Ġużepp. B’hekk minn nhar il-Ġimgħa ‘l hawn f’Dar San Ġużepp biss, ġew reġistrati 64 każ pożittiv ta’ coronavirus: 32 każ il-Ġimgħa, 8 każi s-Sibt u 24 każ illum il-Ħadd. Qabel illum l-ogħla ammont ta’ każijiet ġodda li ġew irreġistrati kien ta’ 72 fil-15 ta’ Awwissu li għadda. Ara wkoll: Care Malta ssaħħaħ il-miżuri ta’ prevenzjoni biex tipproteġi lir-residenti anzjani "
2020-09-13,Care Malta ssaħħaħ il-miżuri ta’ prevenzjoni biex tipproteġi lir-residenti anzjani,https://www.tvm.com.mt/mt/news/care-malta-ssahhah-il-mizuri-ta-prevenzjoni-biex-tipprotegi-lir-residenti-anzjani/,"Il-kumpanija Care Malta avżat li fid-dawl tal-iżviluppi dwar l-imxija tal-Covid-19 fi djar tal-anzjani, minn għada t-Tnejn 14 ta’ Settembru, hi se tkun qed isaħħaħ il-miżuri preventivi biex tkompli ssaħħaħ is-sigurtà tar-residenti fid-djar tagħha. Id-djar li tieħu ħsieb Care Malta huma: Casa Arkati fil-Mosta, Villa Messina fir-Rabat, Roseville f’Ħ’Attard, Casa San Paolo f’Buġibba, Casa Marija f’Tas-Sliema, Cospicua Home f’Bormla, Mellieħa Home fil-Mellieħa, Zammit Clapp fil-Gżira u Żejtun Home fiż-Żejtun. Fuq Facebook, Care Malta qalet li ż-żjarat mill-qraba tar-residenti u mis-servizzi tal-emerġenza mhux se jiġu affettwati iżda r-residenti f’dawn id-djar mhux se jitħallew imorru ‘l hemm u ‘l hawn fir-residenza u jibqgħu fis-sular fejn jgħixu huma. Anki l-attivitajiet għalihom se jsirulhom fis-sular fejn jgħixu. Fl-aħħar jiem il-każijiet ġodda ta’ Covid-19 fid-djar tal-anzjani żdiedu, bis-Supretendent tas-Saħħa Pubblika, il-Professur Charmaine Gauci tgħid li f’ġimgħa waħda biss, sa nhar il-Ġimgħa 11 ta’ Settembru 2020, kien hemm 33 każ li rriżultaw pożittivi għall-coronavirus. Ara wkoll: 47 każ pożittiv fi 3 djar tal-anzjani – 38 minnhom residenti "
2020-09-13,Żewġ immigranti li kienu fi kwarantina jaħarbu miċ-ċentru tal-Marsa,https://www.tvm.com.mt/mt/news/zewg-immigranti-jaharbu-mic-centru-tal-marsa/,"Sorsi qalu lil tvm.com.mt li lbieraħ wara nofsinhar ħarbu żewġ immigranti li kienu fi kwarantina fiċ-ċentru tal-Marsa. L-immigranti, it-tnejn irġiel, irriżultaw negattivi għall-Covid-19 iżda kien fadlilhom joqgħodu xi ftit jiem oħra fi kwarantina. tvm.com.mt jinsab infurmat ukoll li għaddejja tfittxija għal dawn l-immigranti. Aktar dettalji dalwaqt.    "
2020-09-12,27 każ ġdid ta’ Coronavirus f’Malta – imfejqa 17 oħra,https://www.tvm.com.mt/mt/news/27-kaz-gdid-ta-coronavirus-fmalta-imfeja-17-ohra/,"Il-Ministeru għas-Saħħa kkonferma li fl-aħħar 24 siegħa, ħarġu 27 każ ġdid ta’ coronavirus f’Malta, mentri 17-il persuna oħra fiequ mill-marda. Dawn il-każijiet ħarġu minn 1,647 test li saru fl-aħħar 24 siegħa bil-maġġoranza tal-każijiet għadhom qed jiġu investigati. Mill-każijiet tal-bieraħ, 3 minnhom huma kollegi tax-xogħol, każ ieħor kien kuntatt dirett ma’ każ pożittiv diġà magħruf mal-awtoritajiet, każ ieħor marbut ma’ Paceville u 13-il każ ħarġu minn dar tal-anzjani."
2020-09-12,L-MUT tgħid li nstabet soluzzjoni għall-għalliema vulnerabbli,https://www.tvm.com.mt/mt/news/l-mut-tghid-li-nstabet-soluzzjoni-ghall-ghalliema-vulnerabbli/,"Il-Union tal-għalliema MUT qalet li laħqet qbil mal-Ministeru tal-edukazzjoni dwar x’se jiġri mill-edukaturi vulnerabbli meta tibda l-iskola. Il-President tal-MUT, Marco Bonnici qal lil TVM li minħabba li l-awtoritajiet tas-saħħa din id-darba ma bagħtux ittra lil nies vulnerabbli biex ikunu eżentati mix-xogħol, sar ftehim mal-Ministeru tal-Edukazzjonji, biex kull edukatur li huwa vulnerabbli jista’ jagħmel talba permezz tal-Union, u jsiru arranġamenti għal kull każ, biex l-edukatur ma jkunx f’riskju minħabba l-kundizzjoni medika tiegħu."
2020-09-11,"Mal-10,000 swab test fid-djar tal-anzjani minn Ġunju",https://www.tvm.com.mt/mt/news/mal-10000-swab-test-fid-djar-tal-anzjani-minn-gunju/,"Minn Ġunju tal-2020, l-Awtorità ta’ Standards ta’ Ħarsien Soċjali bdiet taħdem mal-Awtoritajiet tas-Saħħa biex jibda jsir l-eżerċizzju tal-ongoing swabbing fid-djar tal-anzjani. L-Awtorità ta’ Standards ta’ Ħarsien Soċjali saħqet li tinsab kommessa li tkompli tissalvagwardja s-saħħa u s-sigurtà tar-residenti kollha fid-djar tal-anzjani u se tkompli dejjem iżżid in-numru ta’ swabs li jsiru kuljum, bl-assistenza tal-Ministeru tas-Saħħa u l-Awtoritajiet tas-Saħħa. Ara wkoll: 47 każ pożittiv fi 3 djar tal-anzjani – 38 minnhom residenti "
2020-09-11,47 każ pożittiv fi 3 djar tal-anzjani – 38 minnhom residenti,https://www.tvm.com.mt/mt/news/47-kaz-pozittiv-fi-3-djar-tal-anzjani-38-minnhom-residenti/,"Is-Supretendent tas-Saħħa Pubblika, il-Professur Charmaine Gauci qalet li matul din il-ġimgħa biss, kien hemm 33 anzjan li rriżultaw pożittivi għall-Covid-19. Hija u twieġeb għall-mistoqsija ta’ Television Malta waqt il-bulettin mediku tal-Ġimgħa, hija qalet li l-virus feġġ fi tliet djar tal-anzjani fejn b’kollox 47 ruħ irriżultaw pożittivi. Il-Professur Gauci qalet li 13-il każ instabu f’Casa Antonia f’Ħal Balzan – 11 minnhom residenti u żewġ carers u nstabu wkoll żewġ residenti fir-residenza għall-anzjani San Paolo f’San Pawl il-Baħar. Is-Supretendent tas-Saħħa Pubblika qalet ukoll li fir-residenza għall-anzjani San Ġużepp fil-Fgura nstabu 32 każ pożittiv, seba’ minnhom carers u lbqija, 25 każ ta’ residenti. Ara wkoll: Persuna li rkuprat mill-coronavirus terġa’ tirriżulta pożittiva wara 4 xhur 43 każ ġdid ta’ Covid-19 f’Malta u jfiqu 30 "
2020-09-11,Persuna li rkuprat mill-coronavirus terġa’ tirriżulta pożittiva wara 4 xhur,https://www.tvm.com.mt/mt/news/persuna-li-rkuprat-mill-coronavirus-terga-tirrizulta-pozittiva-wara-3-xhur/,"Is-Supretendent tas-Saħħa Pubblika, il-Professur Charmaine Gauci qalet li f’Malta kellna persuna li kienet diġà pożittiva għall-coronavirus f’April li għadda, u propju lbieraħ, wara erba’ xhur reġgħet irriżultat pożittiva għall-Covid-19. Qalet li kienet irriżultat pożittiva l-ewwel darba fit-13 ta’ April u rkuprat fis-27 ta’ April. Il-Professur Gauci qalet li minn dak iż-żmien sal-bieraħ, għadda ftit taż-żmien u għalhekk jidher li din hija infezzjoni ġdida mhux infezzjoni li kompliet għaddejja minn April. Waqt il-bulettin mediku tal-Ġimgħa, il-Professur Gauci qalet li l-awtoritajiet tas-saħħa qed jitrattaw dan il-każ bħala infezzjoni ġdida ta’ Covid-19 u li l-persuna għandha sintomi ħfief. Is-Supretendent tas-Saħħa Pubblika qalet li l-ECDC se tkun qed toħroġ linji gwida dwar il-klassifikazzjoni ta’ każijiet bħal dawn fil-jiem li ġejjin. Ara wkoll: 47 każ pożittiv fi 3 djar tal-anzjani – 38 minnhom residenti 43 każ ġdid ta’ Covid-19 f’Malta u jfiqu 30  "
2020-09-11,43 każ ġdid ta’ Covid-19 f’Malta u jfiqu 30,https://www.tvm.com.mt/mt/news/43-kaz-gdid-ta-covid-19-fmalta-u-jfiqu-30/,"F’iktar minn 6 xhur kemm ilu l-Covid f’Malta, kienet biss persuna waħda li kellha l-virus u reġgħet irkadiet. Dan kien wieħed mit-43 każi pożittivi li ħarġu fl-aħħar siegħat. Fir-rendikont tal-każi, l-awtoritajiet tas-saħħa qalu li fl-aħħar 24 siegħa rriżultaw pożittivi 14-il anzjan minn dar waħda tal-anzjani – fir-residenza ta’ San Ġużepp, bil-Professur Charmaine Gauci tgħid li fl-aħħar jiem żdied in-numru ta’ anzjani nfettati bil-virus. Intant, bejn ilbieraħ u llum fiequ 30 persuna oħra, biex issa l-ammont ta’ persuni li rkupraw mill-coronavirus issa tela’ għal 1,833. Minn meta faqqgħet il-pandemija sal-lum, l-ammont ta’ każijiet f’Malta tela’ għal 2,247 li minnhom 399 għadhom attivi. Ħafna mill-pazjenti qegħdin jirkupraw fi djarhom. Hemm tmien pazjenti qegħdin fit-Taqsima tal-Mard Infettiv – tlieta minnhom għandhom ‘il fuq minn 80 sena u ma jinsabux f’qagħda stabbli. Persuna tinsab f’qagħda stabbli fit-Taqsima tal-Kura Intensiva, erba’ persuni qed jingħataw kura fi swali oħra tal-isptar Mater Dei li huma attrezzati għall-Covid-19. Tmien persuni oħra qed jirkupraw fl-isptar Boffa u 15 oħra fl-isptar St Thomas. Is-Supretendent tas-Saħħa Pubblika, il-Professur Charmaine Gauci qalet fost oħrajn li l-età medja tal-persuni bil-COVID telgħet għal 47. Il-Professur Gauci qalet li din il-ġimgħa komplew jiżdiedu l-każi fost il-familji – hekk kif instabu 51 persuna oħra infettati f’dan il-grupp. Il-grupp ta’ persuni infettati fuq il-post tax-xogħol din il-ġimgħa żdied bi 22 persuna oħra u kien hemm ukoll grupp ta’ 21 ħaddiem fuq il-proġett tal-Junction tal-Marsa li ġew infettati. Qalet li din il-ġimgħa kien hemm 16-il każ li ħarġu minn avvenimenti privati u għaxar persuni li nstabu pożittivi wara kompetizzjoni sportiva. Fiċ-ċentri ta’ detenzjoni tal-immigranti din il-ġimgħa ħarġu 31 każ ieħor u f’Għawdex hemm erbatax-il każ ta’ coronavirus. Tista’ tara l-aġġornament dwar l-aħħar żviluppi b’rabta mal-imxija f’pajjiżna hawn:"
2020-09-11,"Intalbu jħallsu A$16,000 biex iżuru lil missierhom li qed imut fl-Awstralja",https://www.tvm.com.mt/mt/news/intalbu-jhallsu-a16000-biex-izuru-lil-missierhom-li-qed-imut-fl-awstralja/,"Erbat itfal fl-Awstralja li xtaqu jżuru lil missierhom qabel imut bil-kanċer kellhom jiffaċċjaw ħafna ostakli minħabba r-restrizzjonijiet marbuta mal-Covid-19. Il-missier jgħix fi Brisbane, li taqa’ fit-territorju ta’ Queensland, waqt li uliedu jgħixu f’Sydney, li hija parti minn New South Wales. Territorji differenti huma liberi li jimponu r-restrizzjonijiet tagħhom, inkluż fuq l-ivjaġġar. Il-missier kien infurmat mill-awtoritajiet ta’ Queensland li kellu jagħżel biss wieħed mill-erba’ wliedu biex iżuru, iżda wara li saret pressjoni, din id-deċiżjoni ġiet irtirata u l-erba’ wliedu tħallew iżuruh kollha. Ġara iżda li kellhom jiltaqgħu ma’ intopp ieħor, għaliex biex iżuru lil missierhom se jkollhom iqattgħu ġimagħtejn fi kwarantina obbligatorja ġo lukanda, li se tiswihom A$16,000. Il-qraba qalu lill-midja li qed jintalbu jħallsu iktar flus biex jarawh qabel imut milli se jkollhom iħallsu biex jidfnuh. Il-familja talbet l-għajnuna tal-pubbliku biex tkun tista’ tagħmel din iż-żjara possibbli, u fi żmien qasir inġabru xejn inqas minn A$200,000. Il-Prim Ministru Scott Morrison ukoll ta donazzjoni ta’ A$1,000. L-awtoritajiet ta’ Queensland iddefendew dawn ir-restrizzjonijiet stretti, għax huma intenzjonati li jipproteġu lir-residenti, l-iktar dawk vulnerabbli."
2020-09-10,‘Ħafna dubji u ftit ċertezzi għall-persuni b’diżabbiltà waqt il-pandemija tal-COVID-19’-PN,https://www.tvm.com.mt/mt/news/hafna-dubji-u-ftit-certezzi-ghall-persuni-bdizabbilta-waqt-il-pandemija-tal-covid-19-pn/,"Il-Partit Nazzjonalista fi stqarrija qal li waqt laqgħa tat-task force tal-Kummissjoni għad-Drittijiet tal-Persuni b’Diżabilità li għaliha kienu mistiedna d-deputati Maria Deguara u Kevin Cutajar ħareġ li waqt l-pandemija l-persuni b’diżabilità jinsabu f’sitwazzjoni b’ħafna dubji u inċertezzi. Il-Partit Nazzjonalista qal li minkejja l-isforzi u l-ħidma tat-task force waqt il-pandemija, intwera nuqqas ta’ strateġija għall-persuni b’diżabbilà kif dikjarat mill-Federazzjoni għall-organizazzjonijiet tal-persuni b’diżabilità."
2020-09-10,Qed joffri post b’xejn lil min jaħdem l-isptar u jgħix mal-vulnerabbli,https://www.tvm.com.mt/mt/news/qed-joffri-post-bxejn-lil-min-jahdem-l-isptar-u-jghix-mal-vulnerabbli/,"Fl-aħħar sigħat il-vlogger Christabelle Zammit, magħrufa bħala Belle qalet permezz ta’ xandira diretta fuq il-paġna ta’ Facebook tagħha li l-kantant żagħżugħ Kurt Anthony infurmaha li f’dawn il-jiem lest li jagħti ċ-ċwievet ta’ għadd ta’ appartamenti bla ħlas lill-infermiera, lit-tobba u ‘l kull min ixammar il-kmiem l-isptar u li jgħix ma’ persuna jew persuni vulnerabbli. Il-vlogger spjegat li s-Sur Anthony qed joffri saqaf fuq ras dawn il-persuni bil-għan li l-għeżież vulnerabbli ta’ min jaħdem l-isptar ma jkunux kemm jista’ jkun esposti għall-Covid-19 bħat-tali ħaddiema li ta’ kuljum bejn l-erba’ ħitan tal-isptar iħabbtu wiċċhom ma’ bosta pazjenti. Belle stiednet lil min hu interessat sabiex jagħmel kuntatt magħha jew ma’ Kurt Anthony. Żagħżugħ, xempju ta’ kif minkejja l-għawġ li qeleb lid-dinja ta’ taħt fuq fl-aħħar ġimgħat ftit solidarjetà ġenwina mal-proxxmu taf tnissel tbissima fuq fomm dak li jkun. Kull qalb trid oħra."
2020-09-10,Start-up lokali mistennija tanalizza s-sekwenza tal-COVID-19 f’Malta,https://www.tvm.com.mt/mt/news/start-up-lokali-mistennija-tanalizza-s-sekwenza-r-razza-maltija-tal-covid-19/,"The Bio Arte Limited, start-up lokali li topera mill-Life Sciences Park f’San Ġwann, qiegħda taħdem biex tissekwenzja r-razza Maltija tal-COVID-19 (SARS CoV-2). Dan se jsir bil-kollaborazzjoni tal-Medical Laboratory Services għand Saint James Hospital, u qiegħda tistenna li tippubblika r-riżultati internazzjonalment sa l-aħħar tax-xahar. Għal dan il-proġett partikolari, il-kumpanija qed taħdem ma’ Dr Elfath Elnifro, Dr Tessabella Sultana u s-Sur Paul Sultana, li tathom il-kampjuni tal-RNA tar-razza lokali ta’ COVID-19. Skont Dr Manuele Biazzo, Direttur Xjentifiku ta’ The Bio Arte Ltd, il-kumpanija, li timpjega tim ta’ xjentisti tal-laboratorju u virologi – bħal issa qed tissekwenzja l-ġenoma tal-coronavirus permezz ta’ mijiet ta’ eluf ta’ investiment f’tagħmir sofistikat ħafna, affarijiet li jiġu kkonsmati, reaġenti u software tal-IT. “Malli nkunu sekwenzjajna din il-ġenoma, inkunu nistgħu inqabbluha ma’ razez internazzjonali tal-virus u naraw jekk hija identika, bħalhom jew differenti. Żgur li rajna reazzjonijiet differenti lokalment għall-virus fl-ewwel mewġa tal-pandemija aktar kmieni din is-sena meta mqabbla ma’ barra u nkunu qed nagħmlu rakkomandazzjonijiet dwar kif ir-razza lokali għandha tiġi ttrattata”. Il-kumpanija, li twaqqfet f’Lulju li għadda, qed tikkollabora mal-ikbar sptar pedjatriku fl-Italja biex tistudja il-kompożizzjoni mikrobjali tal-passaġġi tal-imnieħer tat-tfal, li huma differenti mill-adulti u l-anzjani. “Waqt li l-COVID-19 tista’ tittieħed mit-tfal, dawn jidhru li għandhom tarka li tipproteġihom mill-agħar effetti tal-virus. Filwaqt li jitpoġġew f’iżolament minħabba li jġorru l-virus, ma jidhrux li jbatu minn sintomi li jeħtieġu li jidħlu fl-isptar. Din hi xi ħaġa li għandna bżonn nifhmu mill-ewwel u naqsmu mal-komunità xjentifika kollha,” qal Dr Biazzo. Spjega li l-intenzjoni hi li tiġi identifikata t-tarka li tipproteġi t-tfal u jekk tistax tiġi replikata fis-sezzjoni tal-adulti u l-anzjani, billi jħaffef il-proċess marbut ma’ terapiji fil-ġejjieni bbażati fuq l-analiżi tal-korrelazzjoni bejn il-profili tal-mikrobijoma pedjatrika u COVID-19."
2020-09-10,Anzjan imut bil-COVID-19,https://www.tvm.com.mt/mt/news/anzjan-imut-bil-covid-19/,"Anzjan ta’ 80 sena miet waqt li kien pożittiv bil-Covid-19. Fi stqarrija, il-Ministeru għas-Saħħa qal li l-anzjan kien ikkonfermat pożittiv għall-Covid-19 fl-4 ta’ Settembru. Huwa ddaħħal l-isptar Mater Dei lbieraħ, 9 ta’ Settembru u miet l-Isptar Mater Dei aktar kmieni llum. Huwa kellu kundizzjonijiet ta’ saħħa ulterjuri. Il-Ministeru għas-Saħħa, filwaqt li jagħti l-kondoljanzi lill-familjari tal-anzjan, jappella biex il-poplu jibqa’ jsegwi l-appelli tad-Dipartiment tas-Saħħa."
2020-09-10,"42 każ ġdid tal-COVID-19, 43 persuna jfiqu",https://www.tvm.com.mt/mt/news/42-kaz-gdid-tal-covid-19-43-persuna-jfiqu/,"Fl-aħħar 24 siegħa nstabu 42 każ ġdid ta’ Covid-19 f’Malta, wara li saru 1,957 swab tests. L-awtoritajiet tas-saħħa qalu wkoll li 43 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,803. Minn total ta’ 2,204 każijiet ikkonfermati f’Malta mill-bidu tal-pandemija, bħalissa hemm 387 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 18 kienu minn cluster ta’ kumpanija tal-kostruzzjoni, 5 kienu membri tal-familja minn każijiet diġà magħrufa, 3 kienu kollegi tax-xogħol ta’ każ pożittiv, 1 kien kuntatt dirett ma’ persuna pożittiva, 2 każi oħra kienu impurtat, u 10 minn djar varji tal-anzjani."
2020-09-10,Riveduta l-lista ta’ pajjiżi li għandhom jipprovdu test negattiv tal-Covid-19 mal-wasla tagħhom f’Malta,https://www.tvm.com.mt/mt/news/riveduta-l-lista-ta-pajjizi-li-ghandhom-jipprovdu-test-negattiv-tal-covid-19-mal-wasla-taghhom-fmalta/,"Il-Ministru responsabbli mis-Saħħa Pubblika jgħarraf li qed tiġi riveduta l-lista ta’ pajjiżi li tissemma fir-regolamenti dwar l-ittestjar mandatorju. Kull vjaġġatur li jiġi minn xi pajjiż elenkat fil-lista riveduta ta’ pajjiżi thawn taħt għandu jipprovdi PCR COVID-19 test negattiv magħmul mhux aktar minn tnejn u sebgħin (72) siegħa qabel il-wasla tiegħu f’Malta. Vjaġġaturi ġejjin f’Malta minn xi wieħed fost dawn il-pajjiżi li jonqsu milli jipproduċu dan it-test, jistgħu jkunu sottomessi għall-ittestjar f’Malta u jistgħu jkunu soġġetti għall-kwarantina. Lista Riveduta ta’ Pajjiżi Spanja (l-ajruporti ta’ Madrid, Barċellona u Ġirona) Rumanija Repubblika Ċeka Tuneżija Franza (l-ajruporti kollha ta’ Pariġi u Marsilja) Dan l-avviż dwar il-lista riveduta ta’ pajjiżi ser jidħol fis-seħħ minn nhar il-Ġimgħa, 11 ta’ Settembru, f’nofs il-lejl.  "
2020-09-09,Ir-Renju Unit inaqqas għal 6 n-nies flimkien u jimmira għal nofs miljun test kuljum,https://www.tvm.com.mt/mt/news/ir-renju-unit-inaqqas-ghal-6-n-nies-flimkien-u-jimmira-ghal-nofs-miljun-test-kuljum/,"Il-Prim Ministru tar-Renju Unit Boris Johnson ħabbar miżuri ġodda li se jidħlu fis-seħħ biex jikkontrollaw l-imxija tal-coronavirus li iżda qal jfissrux it-tieni lockdown għall-pajjiż. Ħabbar li l-miżura ta’ gruppi mhux akbar minn sitt persuni se tkun infurzata b’multi u arresti. Dan qed isir fl-isfond li kien hemm żieda fl-għadd ta’ każi l-aktar fost żgħażagħ ta’ bejn is-17 u l-21 sena. Fl-aħħat sigħat kienu reġistrati aktar minn 2,600 każ ġdid. Il-Prim Ministru Ingliż qal li l-gvern qed jaħdem biex sal-aħħar ta’ Ottubru jsiru man-nofs miljun test kuljum. Tkellem ukoll dwar il-pjan li jibdew isiru testijiet li jagħtu riżultat f’anqas minn 20 minuta. Ara wkoll: Mhux permessi ġabriet ta’ iktar minn 6 persuni fir-Renju Unit "
2020-09-09,Imxejna rapporti ta’ mewt oħra ta’ COVID-19,https://www.tvm.com.mt/mt/news/imxejjna-rapporti-ta-mewt-iehor-ta-covid-19/,"L-Uffiċċju tad-Deputat Prim Ministru u Ministeru għas-Saħħa jiċħad li f’pajjiżna kien hawn il-15-il vittma tal-COVID-19. Rappreżentant tal-ECDC, is-sit li rrapporta dan in-numru bi żball, bagħat komunikat formali lill-Ministeru għas-Saħħa jiskuża ruħu f’isem l-istituzzjoni, fejn  spjega li dan kien purament żball tal-kitba (typo) min-naħa ta’ min iniżżel in-numri fuq is-sit. Huwa spjega li ta’ kuljum dan is-sit jaġġorna, manwalment, in-numri tal-COVID-19 t’iktar minn 200 pajjiż u li għalhekk dan kien żball ġenwin. Il-Ministeru għas-Saħħa jieħu din l-opportunità sabiex jerġa’ jappella kontra t-tixrid ta’ informazzjoni żbaljata."
2020-09-09,Stħarriġ: Mat-80% tal-kumpaniji f’Malta ma ssensjawx ħaddiema fis-sajf,https://www.tvm.com.mt/mt/news/stharrig-mat-80-tal-kumpaniji-ma-ssensjawx-haddiema/,"81% tal-kumpaniji li ħadu sehem fl-aħħar stħarriġ tal-Assoċjazzjoni ta’ Min Iħaddem, l-MEA, qalu li ġarrbu telf fin-negozju tagħhom bejn Ġunju u Awwissu meta mqabbel mat-tliet xhur ta’ qabel – minħabba l-pandemija tal-COVID-19. Mill-istħarriġ tal-MEA ħareġ ukoll li 81% tal-kumpaniji ma ssensjawx ħaddiema. Fl-istħarriġ ħadu sehem 237 kumpanija fis-settur privat, li bejniethom jimpjegaw mal-erbgħin elf persuna. Id-direttur ġenerali tal-Assoċjazzjoni ta’ Min Iħaddem, Joseph Farrugia qal li għal kważi nofs il-kumpaniji li ħadu sehem fl-istħarriġ, l-aħħar tliet xhur kienu aħjar minn ta’ qabilhom, waqt li 36% baqgħu fl-istess ilma. Qal li kważi tliet kwarti tal-kumpaniji antiċipaw iż-żieda fil-każi tas-sajf, li qalu se jkollha impatt fuq it-tbassir għan-negozju tagħhom fl-aħħar xhur tas-sena. Kważi l-kumpaniji kollha – 96% – huma tal-fehma li t-tieni mewġa setgħet tiġi evitata. F’konferenza tal-aħbarijiet virtwali, mill-istudju li sar mill-MEA ħareġ li 81% wieġbu li ma kellhomx inaqqsu l-ħaddiema, bis-Sur Farrugia jgħid li dan huwa rifless fl-istatistika tal-qgħad. Qal li aktar min-nofs il-kumpaniji qed jibbenefikaw mis-suppliment tal-pagi, b’44% qed jantiċipaw li s-sena d-dieħla se jiddependu minn għajnuna mill-gvern. Aktar min-nofs il-kumpaniji li qed jagħmlu użu mit-teleworking, qalu li s-sistema ħadmet u ma affetwatx il-prodittività. Kwart qalu li kienu inqas produttivi. 38% tal-kumpaniji qalu li jekk ma jiftħux l-iskejjel se jkollhom impatt kbir fuqhom. Skont il-maġġoranza tal-kumpaniji hemm bżonn aktar minn sena biex jirkupraw għal li kienu qabel il-COVID. Il-kumpaniji jinsabu l-aktar inkwetati bis-sens ta’ instabbilità u inċertezza; in-nuqqas ta’ motivazzjoni fost l-impjegati; ħaddiema li qed jibżgħu jerġgħu lura għax-xogħol; diffikultà biex iħallsu s-salarji u diffikultà biex jimlew il-postijiet battala minn ħaddiema barranin."
2020-09-09,Il-KE tikkonkludi taħditiet mas-sitt kumpanija li qed tittestja tilqima għall-Covid-19,https://www.tvm.com.mt/mt/news/il-ke-tikkonkludi-tahditiet-mas-sitt-kumpanija-li-qed-tittestja-tilqima-ghall-covid-19/,"Illum il-Kummissjoni Ewropea kkonkludiet taħditiet esploratorji mas-sitt kumpanija li qed tittestja u tipproduċi tilqima għall-Covid-19. L-aħħar kumpanija li l-Kummissjoni għalqet it-taħditiet magħha hija BioNTech-Pfizer. Qabilha l-Kummissjoni kellha diskussjonijiet ma’ Sanofi-GSK, Johnson & Johnson, CureVac u Moderna. L-ewwel kuntratt, iffirmat ma’ AstraZeneca, daħal fis-seħħ fis-27 t’ Awwissu. Bil-kuntratt previst ma’ BioNTech-Pfizer, l-Istati Membri kollha tal-UE jkunu jistgħu jixtru l-vaċċin, kif ukoll jagħtuh b’donazzjoni lil pajjiżi b’introjtu aktar baxx u medju jew jidderiġuh mill-ġdid lejn pajjiżi Ewropej. Hu antiċipat li l-Kummissjoni se jkollha stabbilit qafas kuntrattwali għax-xiri inizjali ta’ 200 miljun doża f’isem l-Istati Membri kollha tal-UE, kif ukoll l-għażla li tixtri 100 miljun doża oħra, li għandhom jiġu fornuti ladarba jkun hemm prova li l-vaċċin huwa sikur u effettiv kontra l-COVID-19. Ara wkoll: AĠĠORNAT: Sospiżi testijiet fuq tilqima għall-Covid-19 li Malta ħallset għaliha "
2020-09-09,63 każ ġdid ta’ Covid-19 f’Malta,https://www.tvm.com.mt/mt/news/63-kaz-gdid-ta-covid-19-fmalta/,"Fl-aħħar 24 siegħa nstabu 63 każ ġdid ta’ Covid-19 f’Malta, wara li saru 2,044 swab tests. L-awtoritajiet tas-saħħa qalu wkoll li 39 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,760. Minn total ta’ 2,162 każijiet ikkonfermati f’Malta mill-bidu tal-pandemija, bħalissa hemm 388 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 5 kienu membri tal-familja minn każijiet diġà magħrufa, 3 kienu kollegi tax-xogħol ta’ każ pożittiv, 1 kien kuntatt dirett ma’ persuna pożittiva, każ ieħor kien impurtat, u 7 minn djar varji tal-anzjani. "
2020-09-09,AĠĠORNAT: Sospiżi testijiet fuq tilqima għall-Covid-19,https://www.tvm.com.mt/mt/news/sospizi-temporanjament-testijiet-fuq-tilqima-ghall-covid-19-li-malta-hallset-ghaliha/,"Ġew sospiżi temporanjament it-testijiet li qed isiru fuq il-bnedmin bit-tilqima għall-Covid-19 li qed tiġi żviluppata mill-Università ta’ Oxford flimkien mal-kumpanija AstraZeneca. It-testijiet fuq din it-tilqima, li hija kkunsidrata fost l-iktar li qed jippromettu u li l-Kummissjoni Ewropea ffirmat kuntratt għaliha, twaqqfu temporanjament minħabba li parteċipant fir-Renju Unit li rċieva t-tilqima waqt it-tielet u l-aħħar fażi tat-testijiet żviluppa xi kumplikazzjonijiet. Filwaqt li l-kumpanija ma kkummentatx fuq in-natura tal-kumplikazzjoni, sezzjonijiet tal-midja rrapportaw li wieħed mill-parteċipanti fir-Renju Unit kellu fjammazzjoni fis-sinsla tad-dahar, magħrufa bħala transverse myelitis. Madanakollu mhux magħruf jekk dan il-parteċipant huwiex l-istess wieħed li minħabba fih twaqqfu t-testijiet. Kien irrappurtat li l-parteċipant mistenni jirkupra, iżda peress li r-raġuni għall-kumplikazzjonijiet ma kinitx ċara immedjatament, it-testijiet twaqqfu fil-pajjiżi kollha. Din hija prassi ta’ rutina li tittieħed għall-fini ta’ sigurtà kull meta jkunu qed isiru t-testijiet fuq it-tilqim. S’issa kien hemm madwar 30,000 parteċipant fl-Istati Uniti, ir-Renju Unit, il-Brażil u l-Afrika t’Isfel li rċieva t-tilqima, u Oxford qalet li din kienet it-tieni darba minn April ‘l hawn li t-testijiet twaqqfu sakemm ikun aċċertat minn xiex qed ibati l-parteċipant li jkun irċieva t-tilqima. Normalment l-awtorizzazzjoni mir-regolatur mediku MHRA biex it-testijiet jitkomplew jieħu numru ta’ ġranet. Ilbieraħ il-virologu Dr Chris Barbara esprima ma’ TVM il-fiduċja li din it-tilqima partikolari ma tikkaġunax ħsara għaliex hija bbażata fuq tilqima li diġà tiġi amministrata għal ħafna infezzjonijiet u viruses oħra. Ara iktar hawn: ‘Il-kimika fil-vaċċin t’Oxford hi sigura u diġà tintuża f’tilqim għal viruses oħrajn’ Ara wkoll: Il-KE tikkonkludi taħditiet mas-sitt kumpanija li qed tittestja tilqima għall-Covid-19 "
2020-09-09,Mhux permessi ġabriet ta’ iktar minn 6 persuni fir-Renju Unit,https://www.tvm.com.mt/mt/news/mhux-permessi-gabriet-ta-iktar-minn-6-persuni-fir-renju-unit/,"Min-nhar it-Tnejn fir-Renju Unit in-nies mhux se jkunu permessi li jinġabru fi gruppi ta’ iktar minn sitt persuni, hekk kif dan il-pajjiż ra żieda qawwija fil-każijiet tal-Covid-19. It-tibdil fil-liġi jgħodd kemm għal ġabriet fil-pubbliku, kif ukoll għal ikliet jew festini li jsiru fid-djar. Dan iżda ma jgħoddx għall-iskejjel, il-postijiet tax-xogħol, attivitajiet sportivi tat-timijiet, u tiġien u funerali li jimxu mal-miżuri imposti. Min jinqabad jikser il-liġi se jkun immultat £100, li tiġi rdoppjata kull darba li jinqabad, sa massimu ta’ £3,200. Bħalissa fir-Renju Unit jistgħu jiltaqgħu barra persuni minn żewġ familji, irrelevanti mid-daqs, u jekk jaqbżu t-tletin persuna, il-Pulizija m’għandhiex saħħa twaqqafhom. Il-Prim Ministru Boris Johnson, li mistenni jindirizza konferenza llum, qal li l-Gvern irid jaġixxi issa biex iwaqqaf il-virus milli jkompli jinfirex, u għalhekk qed jissimplifika u jsaħħaħ ir-regoli fuq il-kuntatt soċjali biex jinftehmu faċilment u biex il-Pulizija tkun tista’ tinforzahom."
2020-09-08,‘Il-kimika fil-vaċċin t’Oxford hi sigura u diġà tintuża f’tilqim għal viruses oħrajn’,https://www.tvm.com.mt/mt/news/il-kimika-fil-vaccin-toxford-hi-sigura-u-diga-tintuza-ftilqim-ghal-viruses-ohrajn/,"F’kummenti ma’ Television Malta, il-Virologu Dr Chris Barbara ħabbar li jekk tgħaddi mill-testijiet kliniċi l-vaċċin f’Malta jaf jibda jingħata f’Diċembru. Dr Barbara esprima fiduċja li dan il-vaċċin ma jikkaġunax ħsara għaliex huwa bbażżat fuq tilqima li diġà tiġi amministrata għall-ħafna infezzjonijiet u viruses oħra. “Jidher li qed tagħti riżultati tajbin hi dik ta’ oxford li għamlu ftehim ma’ Astra Zeneka. Peress li aħna diġà ħallasna l-kappara jekk tgħaddi mill-clinical trials li se jaraw hi safe t-tilqima. Hi prodott tajjeb ħafna mhix l-ewwel darba li din it-tilqima qed tintuża għaliex din tintuża f’ħafna viruses u infezzjonjiet oħrajn allura minn hawnhekk diġà qed inserraħ moħħi li t-tilqima se tkun tajjeb għall-użu fil-bniedem. Id-differenza hi l-protejina tal-virus li se tagħtik protezzjoni kontriha. Jiġifieri jekk inti qed tipproteġi kontra virus irid ikollha parti minn dan il-wiċċ kontra l-virus jista’ jkun spike tal-virus jista’ jkun l-membrana dawn ikunu miżjuda fil-vaċċin ħalli meta jidħlu fil-ġisem tagħna dawk iċ-ċelloli l-bojod jagħrfuha u meta inti tiltaqa’ mal-virus dawn ikunu drawa u allura jinewtralizzawa.” Dr Barbara appella wkoll biex kulħadd jitlaqqam kontra l-infuwenza għaliex din hi marda respiratorja li txibaħ lil covid u għalhekk taf tkun riċetta ta’ inkwiet. Saħaq li l-prevenzjoni b’mod speċjali l-ħarisien tal-pariri tal-awtorità tas-saħħa huma fundamentali biex il-virus jinqered.  "
2020-09-08,"23 każ ġdid tal-COVID-19, ifiqu 39 persuna",https://www.tvm.com.mt/mt/news/23-kaz-gdid-tal-covid-19-ifiqu-39-persuna/,"Fl-aħħar 24 siegħa nstabu 23 każ ġdid ta’ Covid-19 f’Malta, wara li saru 1,364 swab tests. L-awtoritajiet tas-saħħa qalu wkoll li 39 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,729. Minn total ta’ 2,099 każijiet ikkonfermati f’Malta mill-bidu tal-pandemija, bħalissa hemm 356 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 3 kienu membri tal-familja minn każijiet diġà magħrufa, 2 kienu kollegi tax-xogħol ta’ każ pożittiv, 2 każijiet oħra kienu preżenti f’ġabra ta’ nies, u 2 minn attività tal-bodybuilding."
2020-09-08,Ħaddiema fis-sit tal-proġett tal-Marsa Junction bil-COVID-19 – Infrastructure Malta tieħu l-miżuri meħtieġa,https://www.tvm.com.mt/mt/news/haddiema-fis-sit-tal-progett-tal-marsa-junction-bil-covid-19-infrastructure-malta-tiehu-l-mizuri-mehtiega/,"Infrastructure Malta qed taħdem id f’id mal-awtoritajiet tas-saħħa pubblika sabiex tiżgura saħħet l-impjegati u l-kuntratturi tagħha wara li xi ħaddiema f’wieħed mis-siti tagħha instabu bil-Covid-19. Fi stqarrija, Infrastructure Malta qalet li l-aġenzija kienet infurmata li xi ħaddiema fis-sit tal-Marsa Junction Project ittestjaw pożittivi għall-Coronavirus. Qalet li immedjatament għaddiet it-tagħrif kollu meħtieġ lill-awtoritajiet tas-saħħa u appoġġjat lill-kuntrattur tal-proġett sabiex jieħu miżuri addizzjonali ħalli jħares saħħet l-impjegati tiegħu u ħaddiema oħra fis-sit filwaqt li jagħti l-għajnuna medika meħtieġa lill-persuni milquta. Il-ħaddiema kollha li setgħu kienu f’kuntatt ma’ dawk li nstabu pożittivi għall-virus qed jintalbu jagħmlu t-test u josservaw il-proċedura t’iżolament minn jeddhom għal diversi ġimgħat, filwaqt li jfittxu u jsegwu l-pariri mogħtija mis-servizzi tas-saħħa offruti mill-Gvern f’dan ir-rigward. Infrastructure Malta qed titkellem ukoll mal-kuntratturi tal-Marsa Junction Project sabiex tnaqqas kemm jista’ jkun l-impatt ta’ din is-sitwazzjoni fuq id-dati tat-tlestija ta’ dan l-investiment. Spjegat li din il-ġimgħa, il-kuntratturi kienu qed jagħmlu l-aħħar xogħlijiet biex ilestu tliet flyovers oħra u jiftħu aktar korsiji ta’ dan il-proġett ta’ €70 miljun fir-rotta ewlenija lejn in-nofsinhar ta’ Malta. Sabiex tiġi żgurata saħħet il-ħaddiema, il-ftuħ ta’ dawn il-flyovers u korsiji jista’ jiġi pospost bi ftit ġimgħat. Kompliet tgħid li aktar kmieni din is-sena, l-aġenzija talbet lill-kuntratturi tagħha jimplimentaw għadd ta’ miżuri biex iħarsu saħħet il-ħaddiema, lill-familji tagħhom u l-komunitajiet tal-inħawi mill-firxa tal-Covid-19. Dawn il-miżuri għadhom fis-seħħ f’kull post fejn hemm xogħlijiet ta’ Infrastructure Malta, flimkien ma’ kull direttiva oħra li tinħareġ mill-awtoritajiet tas-saħħa għall-pubbliku. Fost prekawzjonijiet oħra, il-ħaddiema qed iżommu distanza sigura minn xulxin waqt li jkunu fis-sit, filwaqt li waqfiet għall-ikel jew għall-mistrieħ fi gruppi mhux permessi. Laqgħat f’postijiet magħluqa, bħal uffiċċji fuq is-sit, qed jiġu evitati u minflok it-timijiet tal-proġetti qed jagħmlu aktar użu minn mezzi ta’ komunikazzjoni alternattivi. Għodda u tagħmir ieħor fis-siti tax-xogħol qed jitnaddfu aktar ta’ spiss ukoll. Filwaqt li ttenni l-impenn tagħha lejn saħħet l-impjegati, kuntratturi u persuni oħra relatati mal-ħidma tagħha, Infrastructure Malta se tkompli ssegwi s-sitwazzjoni b’konsultazzjoni kontinwa mal-awtoritajiet tas-saħħa, biex tiżgura li kull miżura addizzjonali li tista’ tkun meħtieġa tittieħed minnufih."
2020-09-07,"37 każ ġdid ta’ Covid-19 f’Malta, 63 oħra mfejqa",https://www.tvm.com.mt/mt/news/37-kaz-gdid-ta-covid-19-fmalta/,"Il-Ministeru għas-Saħħa qal li fl-aħħar 24 siegħa kienu kkonfermati 37 każ ġdid ta’ Covid-19 f’Malta, wara li saru 1,640 swab test. Minn dawn it-testijiet irriżulta wkoll li 63 persuna oħra huma mfejqa, biex b’hekk it-total ta’ każijiet attivi bħalissa huwa ta’ 372. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 2 kienu membri tal-familja minn każijiet diġà magħrufa, 2 kienu kollegi tax-xogħol ta’ każ pożittiv, 2 kienu f’ġabra ta’ nies, 2 minn kompetizzjoni tal-body building, u 3 kienu kuntatti diretti ma’ persuni pożittivi għall-virus. "
2020-09-06,25 każ ġdid ta’ Coronavirus f’Malta – imfejqa 26 oħra,https://www.tvm.com.mt/mt/news/25-kaz-gdid-ta-coronavirus-fmalta-imfejqa-26-ohra/,"Il-Ministeru għas-Saħħa kkonferma li fl-aħħar 24 siegħa nstabu 25 każ ġdid ta’ Coronavirus f’Malta dan wara li saru  1,551 swab test. Il-każijiet tal-lum għadhom qed jiġu investigati iżda dawk minn tal-bieraħ, 10 minnhom jirriżultaw minn membri tal-familja ta’ każijiet diġà magħrufa mal-awtoritajiet. 2 każijiet kienu kollegi tax-xogħol, każ minn grupp ta’ persuni u 4 każijiet kienu f’kuntatt dirett ma’ każijiet oħra li kienu pożittivi għall-virus. Intqal ukoll li 26 persuni oħra fiequ mill-marda biex issa l-każijiet imfejqa jitilgħu għal 1,627 mentri dawk attivi huma 398. "
2020-09-05,ARA: Pulizija f’Liverpool juża l-pepper spray fuq passiġġier li ma libisx maskra,https://www.tvm.com.mt/mt/news/ara-pulizija-fliverpool-juza-l-pepper-spray-fuq-passiggier-li-ma-libisx-maskra/,"Passiġġier fuq il-ferrovija minn Merseyrail lejn Liverpool Lime Station, fir-Renju Unit, spiċċa arrestat wara li rreżista pulizija li beda jordnalu biex jilbes maskra. Il-każ inqabad fuq filmat minn passiġġier ieħor, bir-raġel jinstema’ jgħid li m’huwiex obbligat jilbes maksra minħabba kundizzjoni medika. Skont il-linji gwida tal-awtoritajiet tas-saħħa Ingliżi, il-persuni mhumiex obbligati juru ċertifikat mediku jekk ma jilbsux il-maskra minħabba kundizzjoni medika. Il-pulizija jidher jipprova jaqbad lill-passiġġier minn driegħu biex iniżżlu minn fuq il-ferrovija, bil-passiġġier li jibqa’ jirreżisti sakemm il-pulizija beda jipprova jarrestah u sprejjalu l-pepper spray. F’filmat separat ir-raġel jidher jitniżżel minn fuq il-ferrovija minn għadd ta’ Pulizija. Fi stqarrija l-Pulizija qalet li ntalbet tassisti minħabba li raġel beda jisgħol fuq in-nies, u li dan se jkun akkużat b’reżistenza u li ħebb għal uffiċjal tal-Pulizija. pic.twitter.com/m8oe02GvI2 — No Context Scouse (@NoContextScouse) September 3, 2020 "
2020-09-05,Coronavirus: “It-test jista’ jkun li jaqbad biċċiet mejta tal-virus”,https://www.tvm.com.mt/mt/news/coronavirus-it-test-jista-jkun-li-jaqbad-bicciet-mejta-tal-virus/,"Xjentisti qed jgħidu li t-test ewlieni li jintuża biex ikun magħruf jekk xi ħadd hux pożittiv għall-Covid-19, PCR swab test, tant huwa sensittiv li jista’ jkun li qed jaqbad biċċiet mejta tal-virus minn infezzjoni passata. Qalu li ħafna pazjenti jkunu infettivi biss għal madwar ġimgħa iżda jistgħu jirriżultaw pożittivi għall-virus, ġimgħat wara. Riċerkaturi jargumentaw li dan jista’ jkun li qed iwassal biex jistmgħu aktar il-firxa tal-pandemija milli fil-verità hi. Iżda xi esperti jsostnu li mhux ċert kif jista’ jkun hawn test ta’ min joqgħod fuqu li ma jirriskjax jimmissja xi każijiet. Il-Professur Carl Heneghan li huwa wieħed mill-awturi tal-istudju li sar fuq it-testijiet, qal li minflok ma r-riżultat għandu jaqra “iva/le”, it-testijiet għandu jkollhom limitu ta’ kemm jaqbad biċċiet mill-virus biex ammonti żgħar ħafna ma jagħtux riżultat pożittiv. Huwa tal-fehma li traċċi antiki tal-virus jistgħu jispjegaw għaliex l-ammont ta’ każijiet ġodda qed jiżdied iżda l-ammissjonijiet fl-isptarijiet baqgħu stabbli. Iċ-Ċentru għall-Mediċina ibbażata fuq l-evidenza fl-Università ta’ Oxford, ħares lejn l-evidenza minn 25 studju fejn kampjuni tal-virus minn testijiet pożittivi tpoġġew f’ambjent biex ikun magħruf jekk il-virus jikbirx. Il-metodu magħruf bħala “viral culturing” jista’ jindika jekk test pożittiv qabadx virus attiv li jista’ jirriproduċi u jinfirex jew jekk qabadx biċċiet mejta tal-virus li la jikbru f’laboratorju u lanqas fil-bniedem."
2020-09-05,30 każ ġdid ta’ Covid-19 f’Malta,https://www.tvm.com.mt/mt/news/30-kaz-gdid-ta-covid-19-fmalta/,"Il-Ministeru għas-Saħħa qal li fl-aħħar 24 siegħa kienu kkonfermati 30 każ ġdid ta’ Covid-19 f’Malta, wara li saru 1,703 swab test. Minn dawn it-testijiet irriżulta wkoll li 36 persuna oħra huma mfejqa, biex b’hekk it-total ta’ każijiet attivi bħalissa huwa ta’ 399. Fl-aħħar 24 siegħa mietet persuna oħra meta kienet pożittiva bil-Covid-19, biex issa l-ammont ta’ vittmi tela’ għal 14. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 3 kienu membri tal-familja minn każijiet diġà magħrufa, 5 kienu kollegi tax-xogħol ta’ każ pożittiv, u 3 kienu kuntatti diretti ma’ persuni pożittivi għall-virus. "
2020-09-05,Anzjan ta’ 85 sena jmut waqt li kien pożittiv għall-Covid-19,https://www.tvm.com.mt/mt/news/anzjan-ta-85-sena-jmut-waqt-li-kien-pozittiv-ghall-covid-19/,"Anzjan ta’ 85 sena huwa l-erbatax-il vittma tal-Covid-19 f’Malta. Fi stqarrija l-Ministeru għas-Saħħa qal li l-anzjan ġie kkonfermat pożittiv għall-Covid-19 fis-26 ta’ Awwissu u ddaħħal l-isptar fl-1 ta’ Settembru, hekk kif il-kundizzjoni tiegħu bdiet taqleb għall-agħar. Huwa miet aktar kmieni dalgħodu fl-IDU fl-Isptar Mater Dei.  "
2020-09-05,Fl-Awstralja: Żagħżugħ ta’ dixxendenza Maltija jitħalla jmut waħdu minħabba l-miżuri tal-Covid-19,https://www.tvm.com.mt/mt/news/fl-awstralja-zaghzugh-ta-dixxendenza-maltija-jithalla-jmut-wahdu-minhabba-l-mizuri-tal-covid-19/,"Isem żagħżugħ ta’ dixxendenza Maltija qed ilaħħam storja ta’ qsim il-qalb li qed iddur mal-erbat irjieħ f’dawn il-jiem. Ben Stylo, ġuvnott ta’ 28 sena ħa l-aħħar nifs ta’ ħajtu nhar l-Erbgħa ġewwa sptar f’Melbourne l-Awstralja f’waħda mis-swali miżgħuda sa ruħ ommhom bil-magni fit-taqsima tal-kura intensiva, bil-ġenituri tiegħu mċaħħda milli joqogħdu maġenbu fl-aħħar mumenti ta’ ħajjet binhom minħabba l-miżuri b’rabta mal-pandemija tal-Covid-19. Fl-aħħar jiem, viżibbilment imbikkma, omm u missier Ben, Rose Cassar u Donald Borg appellaw lill-awtoritajiet tas-saħħa biex minkejja l-għadd ta’ miżuri imposti frott il-mument straordinarju li ninsabu fih jagħlqu għajn waħda mqar għal dawk il-ġenituri bħalhom li wliedhom jinsabu rikoverati f’qagħda kritika fi ħdan it-taqsima tal-kura intensiva. F’liema post, spiss, lil hinn mill-għajnuna medika tat-tobba u l-infermiera l-aqwa mediċina għal dak li jkun taf tkun sempliċiment tbissima ġenwina jew tgħannieqa mingħand l-aktar għeżież. Madanakollu, kliem omm u missier Ben waqa’ fuq widnejn torox. Minn ġuf ommu, Ben issielet lejl u nhar ma’ marda kronika li ma ħallitux bi kwietu. Dan l-aħħar, Ben tant qeleb għall-agħar li ommu kienet lesta li tagħmel swab test għall-Covid-19 u li tilbes l-ilbies protettiv kollu meħtieġ bil-għan li tqatta’ ftit ħin ħdejn binha filwaqt li ma tkunx ta’ periklu għalih peress li l-immunità tal-ġuvnott ma kinitx mill-aħjar. Minkejja dan, l-istaff tal-isptar ma riedx jaf. Intant, omm Ben qed tressaq petizzjoni quddiem il-Premier ta’ Victoria, Daniel Andrews bit-tama li dak li għaddew minnu hi u żewġha ma jerġax jirrepeti ruħu ma’ ħaddieħor."
2020-09-05,"Malta b’aktar minn 200,000 swab test ekwivalenti għal 40% tal-popolazzjoni",https://www.tvm.com.mt/mt/news/malta-baktar-minn-200000-swab-test-ekwivalenti-ghal-40-tal-popolazzjoni/,"Id-Deputat Prim Ministru u Ministru għas-saħħa Chris Fearne qal li sal-lum Malta għamlet aktar minn 200,000 swab test. Fuq twitter, il-Ministru Fearne qal li dan huwa ekwivalenti għal aktar minn 40% tal-popolazzjoni f’Malta. Ras għal ras, dan l-ammont ta’ swab test jagħmel lil Malta l-aktar pajjiż li qed jittestja l-popolazzjoni għall-Covid-19. Today we hit the 200,000 mark for #Covid_19 swab tests in total - equivalent to more than 40% of #Malta’s resident population. pic.twitter.com/pwxkhveJNL"
2020-09-05,Coronavirus: Rapport jgħid li l-vaċċin tar-Russja juri sinjali ta’ immunità,https://www.tvm.com.mt/mt/news/coronavirus-rapport-jghid-li-l-vaccin-tar-russja-juri-sinjali-ta-immunita/,"Xjentisti Russi ppubblikaw l-ewwel rapport dwar il-vaċċin li żviluppaw kontra l-coronavirus. Huma qalu li l-ewwel testijiet juru sinjali ta’ immunità għall-virus. Ir-rapport li ġie ppublikat fil-ġurnal mediku The Lancet, jgħid li kull parteċipant żviluppa ‘antibodies’ li jiġġieldu l-virus u ma kienx hemm ‘side effects’ serji. Il-parteċipanti fil-provi kellhom bejn 18 u 60 sena u kienu segwiti għal 42 jum. Huma kollha żviluppaw antibodies fi żmien tliet ġimgħat. Fost is-‘side effect’ komuni kien hemm uġigħ ta’ ras u uġigħ fil-jogi. Ir-Russja lliċenzjat il-vaċċin f’Awwissu sabiex jintuża lokalment – l-ewwel pajjiż li għamel hekk qabel ġew ippublikati rapporti uffiċjali dwar il-vaċċin inniffsu. Esperti jgħidu li l-provi ta’ dan il-vaċċin kienu żgħar biex ikun magħruf fiċ-ċert kemm il-vaċċin huwa effettiv u sigur. Iżda Moska faħħret ir-riżultati. Xi esperti minn pajjiżi tal-Punent urew tħassib dwar l-għaġġla fix-xogħol tar-Russja u taw x’wieħed jifhem li r-riċerkaturi setgħu qabżu xi fażijiet importanti f’riċerka bħal din. Ix-xahar li għadda, il-President Russu Vladimir Putin qal li l-vaċċin għadda mit-testijiet kollha neċessarji u li anki waħda minn uliedu bniet tlaqqmet kontra l-Covid-19 b’dan il-vaċċin."
2020-09-04,19-il każ ġdid ta’ Covid-19 f’Malta – ifiqu 37 oħra,https://www.tvm.com.mt/mt/news/19-il-kaz-gdid-ta-covid-19-fmalta-ifiqu-37-ohra/,"Il-Ministeru għas-Saħħa kkonferma li fl-aħħar 24 siegħa ħarġu 19-il każ ġdid ta’ Covid-19 f’Malta mentri 37 persuna oħra fiequ mill-marda. It-total ta’ każijiet attivi bħalissa huma 406 bi 11-il każ minnhom huma minn Għawdex. Għall-kura fl-IDU hemm 6 persuni b’anzjan minnhom jinsab f’qagħda li mhux stabbli, mentri fl-ITU hemm persuna oħra f’kundizzjoni stabbli. Fl-isptar Boffa hemm 6 oħra għall-kura, f’St Thomas Hospital hemm 14 mentri f’Monte Carmeli hemm 8 persuni għall-kura. Waqt il-konferenza stampa tal-lum, il-Professur Gauci qalet li 20% tal-każijiet ma jurux sintomi bil-biċċa l-kbira tal-persuni jibqgħu d-dar sakemm ifiqu mentri oħrajn jinsabu l-isptar għall-kura. Il-Professur Gauci qalet li l-Bulgarija se titneħħa mill-lista l-oranġjo ta’ pajjiżi fejn mhux jibqa’ rikjest li persuni li jiġu minn dan il-pajjiż jagħmlu t-test tal-Coronavirus. Qalet li jibqa’ obbligatorju t-test għall-pajjiżi l-oħra fil-listi l-ħomor u l-oranġjo hekk kif għadhom jirreġistraw każijiet għolja ta’ Covid-19. Qalet li min jasal bla test jista’ jiġi mġiegħel jagħmel it-test fl-ajruport jew joqgħodu kwarantina.  B’kollox fl-ajruport saru 242 test li minnhom ħarġu 4 pożittivi għall-Covid-19. F’dawn l-aħħar ġranet, Malta rat tnaqqis fil-każijiet ta’ Covid-19 liema l-Professur Gauci ddiskreviet bħal numri żgħar iżda sostanzjali. Qalet li jinsab wara l-bieb żmien l-influwenza u allura l-awtoritajiet se tkun qed tħabbat wiċċha ma’ sfida oħra u għalhekk ilkoll għandna nibqgħu viġilanti. Hija qalet li meta wieħed ineħħi l-każijiet ta’ Covid-19 fost l-immigranti, il-każijiet qed jonqsu. Aċċennat li ma nistgħux inħarsu biss lejn in-numri waħedhom iżda dawn għandhom jitqiesu humiex każijiet sporadiċi jew minn clusters. Il-maġġor parti tal-każijiet, qalet huma persuni ta’ bejn 15-54 sena filwaqt li issa l-każijiet mhux predominanti fost l-anzjani. Il-Professur Gauci saħqet fuq l-importanza li nilbsu l-maskra sewwa u li tibqa’ tintlibes il-ħin kollu anke meta wieħed jitkellem l-għaliex meta wieħed jitkellem jikber iċ-ċans li jinfirex il-mikrobu. Dwar studenti u għalliema vulnerabbli, Prof Gauci qalet li l-assessjar tat-tfal vulnerabbli qed issir każ b’każ mal-ġenituri. Fakkret kif b’koordinazzjoni mal-Ministeru għall-Edukazzjoni tneħħa l-obbligu biex it-tfal imorru l-iskola. Dwar l-iskejjel, Prof Gauci qalet li meta jkun hemm każ pożittiv, isir l-assessjar tal-persuna, fejn kien u jekk kellux sintomi. Jekk pereżempju jkollok tifel fil-klassi, jaraw kemm kien fl-iskola waqt il-perjodu meta kellu sintomi jew sarlu t-test. Issir evalwazzjoni ma’ min kien, li dawn ikunu differenti f’kull każ. F’kull każ tagħmel l-assessjar u tagħmel kwarantina f’dawk il-persuni li jiġu kklasifikati bħala closed contacts. Il-linji gwida dwar l-iskejjel se jiġu implimentati mill-iskejjel u bħalissa kull skola qed taħdem biex timplimentahom. Il-Prof Gauci qalet li qed isir ukoll taħriġ dwar kif jistgħu jitħaddmu l-proċeduri fl-isport fl-isfond tal-linji gwida li ħarġu. Fi tweġiba għall-mistoqsijiet tal-ġurnalisti, il-Professur Gauci qalet li b’kollox kien hemm 106 immigranti bil-Covid-19 b’104 minnhom jinsabu mfejqa. Bħala multi s’issa żarġu 167 relatati ma’ ksur ta’ kwarantina b’25 minnhom kienu pożittivi għall-Covid-19,  36 ma’ stabbilimenti li ma mxewx mal-obbligi filwaqt li 113 marbutin man-nuqqas ta’ lbies ta’ maskri.  maskri. Il-Professur Gauci qalet ukoll li f’Malta ma hawnx lobbies kontra l-vaċċin iżda tul is-snin f’Malta kien hemm min għamel reżistenza li jieħu l-vaċċin. Spjegat li l-liċenzja għall-vaċċin toħroġ jekk wara diversi trails jiġi determinat li l-vaċċin ikun jaħdem, effikaċi u sigur.  "
2020-09-04,DALWAQT: Is-Supretident tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretident-tas-sahha-bl-ahhar-aggornamenti-dwar-il-covid-19/,"Is-Supretident tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30. Il-konfernza se tixxandar fuq TVM, tvm.com u FB ta’ TVM."
2020-09-03,L-Istati Uniti mistenni jqassam it-tilqima kontra l-Covid-19 fl-aħħar t’Ottubru,https://www.tvm.com.mt/mt/news/l-istati-uniti-mistenni-jqassam-it-tilqima-kontra-l-covid-19-fl-ahhar-tottubru/,"Iċ-Ċentru għall-Kontroll u l-Prevenzjoni tal-Mard fl-Istati Uniti informa lill-uffiċjali tas-saħħa fl-istati kollha biex ikunu lesti biex jibdew iqassmu t-tilqima għall-Coronavirus fl-aħħar ta’ Ottubru. Intqal li t-tilqima se tingħata l-ewwel mingħajr ħlas lil gruppi f’riskju ogħla li jkollhom il-virus, bħal ħaddiema fil-qasam tas-saħħa, uffiċjali impenjati fis-sigurtà u residenti u staff fi djar tal-anzjani. Iż-żmien meta ngħad li t-tilqima se tkun fl-idejn diġa’ ħoloq kontroversja billi hu mal-elezzjoni Presidenzjali li jmiss. S’issa l-Covid-19 qatlet aktar minn 180,000 Amerikan u l-amministrazzjoni tal-President Trump u ddedikat biljuni ta’ dollari għall-iżvilupp tat-tilqima. F’xi bnadi tad-dinja, l-għadd ta’ każi ta’ Ccovid qed jiżdiedu mill-ġdid b’rata deskritta bħala allarmanti. L-Indja rreġistrat żieda fl-għadd ta’ infezzjonijiet bi 83,000 każ ġdid f’ġurnata. Fl-Ewropa, l-għadd ta’ infezzjonijiet jinsab fl-istess livelli ta’ Marzu li għadda meta l-virus beda jaħkem sew fil-kontinent."
2020-09-03,"AĠĠORNAT: 34 każi ġodda ta’ Covid-19 f’Malta, 10 immigranti wkoll pożittivi",https://www.tvm.com.mt/mt/news/34-kazi-godda-ta-covid-19-fmalta/,"Fl-aħħar 24 siegħa nstabu 34 każ ġdid ta’ Covid-19 f’Malta, wara li b’kollox saru 2,438 swab tests. Instabu wkoll 10 każi minn immigranti li jinsabu f’ċentri ta’ detenzjoni. Malli jidħlu Malta, l-immigranti jibdew mill-ewwel perjodu ta’ kwarantina. Il-każi pożittivi fost l-immigranti ma jingħaddux maċ-ċifri uffiċċjali wara li Malta kisbet approvazzjoni biex tagħmel hekk miċ-Ċentru Ewropew tal-Kontroll tal-Mard. L-awtoritajiet tas-saħħa qalu wkoll li 38 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,528. Minn total ta’ 1,965 każijiet ikkonfermati f’Malta mill-bidu tal-pandemija, bħalissa hemm 424 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 6 kienu membri tal-familja minn każijiet diġà magħrufa, 2 kienu kollegi tax-xogħol ta’ każ pożittiv, u 3 kienu kuntatti diretti ma’ persuni pożittivi għall-virus. "
2020-09-03,Berlusconi jittestja pożittiv għall-Covid-19,https://www.tvm.com.mt/mt/news/berlusconi-jittestja-pozittiv-ghall-covid-19/,"L-eks Prim Ministru Taljan Silvio Berlusconi ttestja pożittiv għall-Covid-19. Berlusconi, li għandu 83 sena u jmexxi l-partit Forza Italia, qal li se jkompli jikkumbatti. Kollox jidher li beda wara Ferragosto, meta tnejn minn uliedu ttestjaw pożittivi għall-Covid. Jidher li fl-aħħar ġranet Berlusconi kien qed jagħmel test kuljum, sakemm finalment irriżultatu pożittiv. Riċentament Berlusconi deher fil-villa tiegħu f’Costa Smeralda ma’ Flavio Briatore, sid ta’ stabbiliment li fih il-virus inxtered b’mod qawwi, u hemm ‘il fuq minn 60 każ marbuta miegħu. Skont stqarrija maħruġa minn Forza Italia, Berlusconi se jkun qed joqgħod kwarantina f’daru f’Arcore, viċin Milan, u se jkun qed jaħdem mmid-dar.  "
2020-09-03,Vouchers tal-gvern: kemm inġabru u kemm intefqu s’issa?,https://www.tvm.com.mt/mt/news/vouchers-tal-gvern-kemm-ingabru-u-kemm-intefqu-sissa/,"Fl-ewwel sitt ġimgħat mindu bdew jitqassmu l-vouchers, aktar minn nofshom (57.8%) issarrfu fir-ristoranti, il-lukandi u l-ħwienet. Analiżi dettaljata li saret mill-Gvern turi li bejniethom, meta ssarfu, dawn il-vouchers ammontaw għal aktar minn 25 miljun Ewro (€25.8 miljun), u magħhom il-konsumtaturi nefqu wkoll aktar minn hdax il-miljun Ewro. Il-vouchers intużaw l-aktar fil-lukandi ta’ 4 stilel, ristoranti popolari u ħwienet ta’ ditti rinomati. Il-Ministru għall-Ekonomija u l-Investiment, Silvio Schembri, qal li kważi l-Maltin kollha ta’ ‘l fuq minn sittax il-sena irċevew il-vouchers (97.6%), Ii għandhom valur ta’ ftit inqas minn 45 miljun Ewro (€44.6 miljun). “L-għan tagħna hu li kemm jista’ jkun dawn il-vouchers jinġabru kollha u jintużaw kollha. Iktar ma’ jintużaw il-vouchers, iktar tkun suċċess u iktar ikun hemm attivita ekonomika u dak hu l-iskop aħħari ta’ din il-miżura.” Il-Ministru qal li l-iskema kellha effett doppju ghax ghenet kemm lill-familji, kif ukoll lil aktar minn 5,000 negozju (5,616), billi serviet ta’ żieda fl-introjtu tagħhom. L-użu tal-vouchers il-ħomor, li setgħu jintefqu fi stabbilimenti tal-ikel, lukandi u f’akkomodazzjoni, ghal kull 20 Ewro voucher li ssaraf, intefqu 7 Ewro iktar magħhom; filwaqt li bħala medja, min sarraf il-voucher il-blue, fi ħwienet u servizzi, intfqu €16.42c iktar mal-20 Ewro tal-voucher. Il-biċċa l-kbira tal-vouchers intużaw fi tmiem il-ġimgħa bl-akbar ammont ta’ vouchers isarrfu fit 8 t’Awwissu meta dakinhar intuzaw 54,000 voucher b’valur ta’ aktar minn miljun Ewro. “Dan kien eżercizzju fejn bih stajna b’mod reali naraw ukoll il-consumption patterns ta’ dawk in-nies li qegħdin jgħixu hawn Malta, mhux Maltin biss imma anki barranin, u allura dik tkompli tgħinha li aħna meta nkunu rridu naħsbu mil-lat ekonomiku xi miżuri li nistimulaw parti minn dik l-attivita ekonomika, dik id-data tkun qed tgħina.” Il-Kap Eżekuttiv tal-Mimcol, Stanley Mifsud, qal li kellhom mat-13,000 talba għall-għajnuna dwar il-vouchers, kemm minn konsumaturi kif ukoll min-negozji, biex il-vouchers setgħu jissarrfu mingħajr xkiel. Ara wkoll: L-iskema tas-suppliment tal-paga u tal-vawċers estiża sal-aħħar t’Ottubru "
2020-09-03,“Ilbes il-maskra” – Johnson jgħid li hu u familtu ħadu l-Covid-19,https://www.tvm.com.mt/mt/news/ilbes-il-maskra-johnson-jghid-li-hu-u-familtu-hadu-l-covid-19/,"L-iktar attur imħallas fid-dinja, Dwayne ‘The Rock’ Johnson, qal li hu, martu, u ż-żewġ uliedhom ċkejkna kellhom il-Covid-19, iżda llum huma mfejqa. Johnson appella lin-nies biex jieħdu ħsieb lilhom infushom, lil familthom u lil dawk ta’ madwarhom, u biex joqgħodu attenti meta jistiednu nies f’darhom jew jagħmlu xi festin. Qal li hu u familtu ħadu l-Covid-19 mingħand ħbieb kbar tagħhom, li min-naħa tagħhom lanqas jafu minn fejn ħaduha. Johnson qal li ma jistax jemmen li ċertu persuni qed joħolqu kwistjoni politika mill-ilbies tal-maskra. “Din m’għandhiex x’taqsam mal-politika. Ilbes il-maskra. Hija fatt. U hija l-ħaġa t-tajba li għandek tagħmel.” https://www.instagram.com/p/CEppiNRlpvs/"
2020-09-02,Ara liema huma l-pajjiżi fil-lista oranġjo,https://www.tvm.com.mt/mt/news/ara-liema-huma-l-pajjizi-fil-lista-orangjo-3/,"Il-Gvern ippubblika l-pajjiżi li jinsabu fil-lista oranġjo, li jfisser li dawk li jaslu f’Malta minn dawn il-pajjiżi jridu jippreżentaw ċertifikat ta’ riżultat negattiv ta’ COVID-19. Kull vjaġġatur li jiġi minn xi pajjiż elenkat fil-lista riveduta ta’ pajjiżi indikata hawn taħt għandu jipprovdi PCR COVID-19 test negattiv magħmul mhux aktar minn 72 siegħa qabel il-wasla tiegħu f’Malta. Vjaġġaturi ġejjin f’Malta minn xi wieħed fost dawn il-pajjiżi li jonqsu milli jipproduċu dan it-test, jistgħu jkunu sottomessi għall-ittestjar f’Malta u jistgħu jkunu soġġetti għall-kwarantina. Il-pajjiżi fil-lista riveduta huma: Rumanija; Repubblika Ċeka; Spanja – Barċellona, Girona, Madrid u t-Tuneżija. Dan l-avviż dwar il-lista riveduta ta’ pajjiżi ser jidħol fis-seħħ min-nhar il-Ġimgha, 4 ta’ Settembru, f’nofsilejl."
2020-09-02,"22 każ ġdid ta’ COVID-19 f’Malta, ifiqu 37 persuna",https://www.tvm.com.mt/mt/news/22-kaz-gdid-ta-covid-19-fmalta-ifiqu-37-persuna/,"Fl-aħħar 24 siegħa nstabu 22 każ ġdid ta’ Covid-19 f’Malta, wara li saru 2,067swab tests. L-awtoritajiet tas-saħħa qalu wkoll li 37 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,490. Minn total ta’ 1,931 każijiet ikkonfermati f’Malta mill-bidu tal-pandemija, bħalissa hemm 428 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 6 kienu membri tal-familja minn każijiet diġà magħrufa, 3 kienu kollegi tax-xogħol ta’ każ pożittiv, każ ieħor kien preżenti f’ġabra ta’ nies, u każ ieħor impurtat."
2020-09-02,9 każijiet tal-COVID-19 f’Għawdex,https://www.tvm.com.mt/mt/news/9-kazijiet-tal-covid-19-fghawdex/,"F’Għawdex bħalissa hemm disa’ każi attivi tal-COVID-19. Dan qalu l-Ministru t’Għawdex Clint Camilleri fuq il-mezzi soċjali. Qal li waqt il-Kumitat Permanenti għall-Affarijiet ta’ Għawdex talab lil Prof. Charmaine Gauci sabiex fil-weekly Covid-19 updates, tinforma lill-pubbliku bl-ammont ta’ każijiet attivi f’Għawdex, liema talba ġiet milqugħa. Qal li Prof Gauci kkonfermat li f’Għawdex hemm 9 każijiet attivi jiġifieri madwar 2% biss tal-każijiet attivi f’pajjiżna u li ħadd mhu rikoverat l-Isptar Ġenerali t’Għawdex.  "
2020-09-02,L-iskema tas-suppliment tal-paga u tal-vawċers estiża sal-aħħar t’Ottubru,https://www.tvm.com.mt/mt/news/l-iskema-tas-suppliment-tal-paga-u-tal-vawcers-estiza-sal-ahhar-tottubru/,"Il-Prim Ministru Robert Abela ħabbar li l-iskemi tas-suppliment tal-paga u tal-vouchers se jiġu estiżi sal-aħħar t’Ottubru meta kien qed jindirizza laqgħa mal-Kamra tal-Kummerċ. Dr Abela qal dan waqt laqgħa mal-Kamra tal-Kummerċ, bil-President David Xuereb jilqa’ b’sodisfazzjon il-fatt li dawn l-iskemi ġew estiżi għax se jkomplu jtaffu mill-isfidi li qed jiffaċċjaw in-negozjanti u l-ħaddiema f’dan iż-żmien tal-pandemija. Il-Prim Ministru Robert Abela ħabbar li l-iskemi tas-suppliment tal-paga u tal-vouchers se jiġu estiżi sal-aħħar t’Ottubru. Waqt laqgħa mal-Kamra tal-Kummerċ, il-Prim Ministru qal li dawn l-inċentivi mogħtija mill-Gvern biex jgħin lin-negozji u l-ħaddiema jiffaċċjaw l-isfidi tal-pandemija se jibqgħu fis-seħħ sakemm jitħabbar il-Budget għas-sena d-dieħla. Dr Abela spjega li fost affarijiet oħra dan il-budget se jkollu l-għan li jtejjeb il-kundizzjonijiet tal-għixien tal-pensjonanti u tal-familji bi dħul baxx. “Il-vouchers estendejnihom sal-aħħar t’Ottubru, il-wage supplement estendejnih sal-aħħar t’Ottubru fil-format kif inhu llum. Wara Ottubru jkunu jistgħu jsiru r-reviżjonijiet li huma meħtieġa fil-wage supplement imma mkien m’għedt biss sal-aħħar t’Ottubru imma huwa kruċjali biex inżommu tant nies milli jitilfu l-impjieg tagħhom.” Dr Abela kompla jgħid li b’riżultat tal-iskemi tas-suppliment tal-pagi u tal-vouchers, żdiedet id-domanda għas-servizzi. Sostna li hu kunfidenti li biż-żmien se jirriżulta li l-mod kif il-Gvern indirizza l-pandemija tal-coronavirus kien effiċjenti u ħares is-saħħa tan-nies. Il-President tal-Kamra tal-Kummerċ, il-Perit David Xuereb, qal li l-Kamra tilqa’ l-fatt li dawn l-iskemi ġew estiżi b’mod pożittiv. Ma’ TVM il-Perit Xuereb qal li fir-rakkomandazzjonijiet tagħha għall-budget il-Kamra tal-Kummerċ kienet ipproponiet li s-suppliment tal-pagi jitkompla u jkun marbut ma’ proċess ta’ tiġdid għan-negozji. Intant, f’kummenti lill-ġurnalisti wara l-laqgħa, il-Prim Ministru Robert Abela qal li fil-każ ta’ Miriam Pace, li mietet mirduma f’darha sitt xhur ilu, ir-rapport tal-Kummissjoni Quintano huwa lest, tant li minnu ħarġu xi abbozzi ta’ liġijiet li ntbagħtu lill-Kamra tal-Periti u l-għan tal-Gvern hu li dawn jiġu approvati ftit wara li jiftaħ il-Parlament wara l-btajjel tas-sajf. “Ir-review lest u ngħalaq. Mr Pace għandu aċċess dirett għalija fil-fatt jien niltaqa’ magħhom direttament u hemm commitment bejni u magħhom li kull meta jkollhom bżonn xi ħaġa jagħmlu kuntatt miegħi direttament u jiltaqgħu miegħi kif sar s’issa u kull darba li jkollhom bżonn se nibqa’ disponibbli għalihom. Nifhem is-sitwazzjoni diffiċli ħafna li jinsabu fiha bit-telfa tal-omm u tal-mara.” Fi stqarrija l-Partit Nazzjonalista qal li l-mewt ta’ Miriam Pace ma tistax tgħaddi u tintesa’ u appella għal inkjesta pubblika dwar din it-traġedja. L-għaqda Repubblika, fi stqarrija separata, qalet li sal-lum ma għadu sar xejn biex ħaddieħor ma jinqatilx f’daru fl-istess ċirkostanzi."
2020-09-01,Anzjan ta’ 89 sena jmut meta kien pożittiv bil-Covid-19,https://www.tvm.com.mt/mt/news/anzjan-ta-89-sena-jmut-meta-kien-pozittiv-bil-covid-19/,"Anzjan ta’ 89 sena miet illum waqt li kien pożittiv bil-Covid-19. Fi stqarrija l-Ministeru għas-Saħħa qal li l-anzjan iddaħħal l-Isptar Mater Dei fit-23 t’ Awwissu għal kundizzjonijiet ta’ saħħa varji, fejn sarulu swabs għall-Covid-19 li rriżultaw fin-negattiv, madanakollu l-anzjan ingħata kura f’iżolament fl-Isptar Mater Dei minħabba li kien ġie f’kuntatt ma’ persuna pożittiva waqt li kien fil-komunità. Hu ntbagħat id-dar mill-isptar ilbieraħ filgħodu, mingħajr l-ebda sintomi, iżda l-qagħda tiegħu ddeterjorat malajr u reġa’ ddaħħal fl-Emerġenza, fejn ġie kkonfermat pożittiv għall-Covid-19. Huwa miet fl-Isptar Mater Dei aktar kmieni llum. L-aħħar mewt ta’ individwu li kien pożittiv bil-Covid-19 seħħet il-Ħadd li għadda, bil-vittma jkun anzjan ta’ 85 sena. Dwar dan il-każ ġiet ippubblikata kjarifika dalgħodu."
2020-09-01,26 każ ġdid ta’ Covid-19 f’Malta,https://www.tvm.com.mt/mt/news/26-kaz-gdid-ta-covid-19-fmalta/,"Fl-aħħar 24 siegħa nstabu 26 każ ġdid ta’ Covid-19 f’Malta, wara li saru 1,916 swab tests. L-awtoritajiet tas-saħħa qalu wkoll li 53 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,453. Minn total ta’ 1,909 każijiet ikkonfermati f’Malta mill-bidu tal-pandemija, bħalissa hemm 444 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 4 kienu membri tal-familja minn każijiet diġà magħrufa, 1 kien kollega tax-xogħol ta’ każ pożittiv, 2 każijiet oħra kienu preżenti f’ġabra ta’ nies, u 14-il każ huma sporadiċi. "
2020-09-01,Kjarifika dwar l-aħħar mewt ta’ pazjent bil-Covid-19,https://www.tvm.com.mt/mt/news/kjarifika-dwar-l-ahhar-mewt-ta-pazjent-bil-covid-19/,"L-Uffiċċju tad-Deputat Prim Ministru u Ministeru tas-Saħħa ppubblika kjarifika dwar il-mewt ta’ pazjent ta’ 85 sena li tħabbret il-Ħadd li għadda. Fi stqarrija ntqal li l-pazjent kien daħal l-ewwel darba l-Isptar Mater Dei fid-9 t’Awwissu, meta kien sar test tal-Covid-19 li rriżulta negattiv. Il-kundizzjoni tiegħu qalbet għall-agħar fit-23 t’ Awwissu, fejn sar test ieħor li kkonferma li għandu l-Covid-19. Il-Ministeru qal li fis-sala fejn kien qiegħed l-anzjan kien sar il-contact tracing neċessarju u ħadd mill-kumplament tal-pazjenti u l-istaff ma rriżulta pożittiv għall-Covid-19. L-anzjan ġie trasferit fl-IDU fl-24 t’ Awwissu, fejn miet il-Ħadd 30 t’Awwissu."
2020-08-31,Kwarantina mal-ġenituri bil-Covid-19 biex jieħu ħsiebhom,https://www.tvm.com.mt/mt/news/kwarantina-mal-genituri-bil-covid-19-biex-jiehu-hsiebhom/,"Joseph Borg magħruf bħala Ġorġ tad-downuts għażel li jagħmel kwarantina ma’ ommu u missieru wara li sar jaf li ġew pożittivi għall-Covid biex jieħu ħsiebhom. Is-sur Borg qal li filwaqt li kienu ħafna nies li offrewlu biex jgħix magħhom biex ma jitteħidx, għażel li joqgħod id-dar biex jieħu ħsieb lill-ġenituri tiegħu. Appella lin-nies biex minflok ma jibżgħu mill-virus jew ibeżżgħu bih, għandhom jobdu l-miżuri tal-awtoritajiet tas-saħħa. Daqs tliet ġimgħat ilu Joseph Borg magħruf bħala Ġorġ tad-downuts kien it-Tuneżija għal btala. Waqt li kien hemm, ingħata l-aħbar li l-ġenituri tiegħu, it-tnejn li huma għandhom qrib is-sebgħin sena, irriżultaw pożittivi għall-Covid. Is-Sur Borg qalilna li malli saru jafu b’dan, ħafna minn sħabu offrewlu biex joqgħod magħhom ħalli ma jinfettax ruħu mill-virus. “Kienu jumejn li ridt niddeċiedi fejn se mmur, bdejt nara s-saħħa tal-ġenituri u ħbieb offrewli biex noqgħod għandhom u ddeċidejt li dawk huma l-ġenituri tiegħi u dħalt magħhom id-dar”. Joseph Borg qal lil TVM li hu għamel it-test qabel ma mar jgħix mal-ġenituri u sabuh negattiv. Irrakkonta li wara l-kwarantina, hu u l-ġenituri tiegħu għamlu swab test u nstabu kollha negattivi għall-virus. Is-sur Borg qalilna li kif dejjem stqarr qabel fuq il-midja soċjali, hu ma jibżax mill-virus, imma jibża’ iktar min-negattività tan-nies, b’uħud qed iferrxu biża’ bla bżonn u jikkawżaw ansjetà żejda fin-nies. “Ma nibżax mill-virus għax qed nimxi mar-regoli tas-saħħa, il-virus wasal anki f’dari u ma bżajniex u ġġilidnielu, x’ħa nagħmel nibki, tqum minn hemm tiġġieled u tirbaħlu, iktar nibża’ minn kiliem ta’ ħdura”. Joseph Borg qal li issa li għadda minn din il-battalja mal-ġenituri tiegħu, għandu ġenn biex ikompli l-ħidma professjonali tiegħu fil-qasam soċjali filwaqt li ħerqan ukoll li jitla’ fuq il-palk biex iferraħ in-nies kif dejjem iħobb jagħmel."
2020-08-31,It-tfal madwar l-Ewropa se jirritornaw lejn l-iskola,https://www.tvm.com.mt/mt/news/it-tfal-madwar-l-ewropa-se-jirritornaw-lejn-l-iskola/,"It-tfal madwar l-Ewropa qed ikomplu jirritornaw lejn il-bankijiet tal-iskola. Fi Franza fis-sigħat li ġejjin ser jinfetħu l-iskejjel għal madwar 13-il miljun student minkejja ż-żieda fl-infezzjonijiet tal-Coronavirus. L-istudenti li għandhom ‘il fuq minn ħdax-il sena u l-għalliema huma obbligati jilbsu l-maskri. Fil-Ġermanja l-iskejjel bdew jinfetħu bil-mod il-mod fl-aħħar ġimgħat iżda l-ġenituri għadhom qed jilmentaw li t-tfal qed ikunu viċin wisq fit-trasport tal-iskola. Fi Spanja l-iskejjel ser jiftħu fis-sigħat li ġejjin ukoll bil-maskra ser tkun mandatorja għall-istudenti ta’ izjed minn sitt snin. Qabel jidħlu l-iskola ser tittieħed it-temperatura filwaqt li l-amministrazzjoni tal-iskejjel ħolqu klassijiet oħra fl-ispazji miftuħa biex jifirdu kemm jista’ jkun lill-istudenti. Il-Gvern fit-Turkija qed ikun aktar kawt għax għalkemm qed jgħid li l-iskola mistennija tibda fil-21 ta’ Settembru kollox jinsab lest li jekk jkun hemm il-ħtieġa d-dħul fl-iskejjel ikun pospost u t-tagħlim isir b’mod virtwali. Minkejja li ħafna pajjiżi qed jagħmlu sforz biex il-ħajja titreġġa’ lura għan-normal il-każi ta’ Coronavirus qed ikomplu jiżdiedu tant li fl-Istati Uniti hemm sitt miljun infezzjoni filwaqt li fuq livell globali dawn telgħu għal 25 miljun bin-numru tal-imwiet laħħaq it-850,000 persuna."
2020-08-31,"21 każ ġdid ta’ COVID-19 f’Malta, ifiqu 87 persuna",https://www.tvm.com.mt/mt/news/21-kaz-gdid-ta-covid-19-fmalta-ifiqu-87-persuna/,"Fl-aħħar 24 siegħa nstabu 21 każ ġdid ta’ Covid-19 f’Malta, wara li saru 2,040 swab tests. L-awtoritajiet tas-saħħa qalu wkoll li 87 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,400. Minn total ta’ 1,883 każ ikkonfermati f’Malta mill-bidu tal-pandemija, bħalissa hemm 471 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 2 kienu membri tal-familja minn każijiet diġà magħrufa, 2 kienu f’kuntatt dirett ma’ persuni magħrufa, 4 kienu kollegi tax-xogħol ta’ każijiet pożittivi, waqt li 4 oħra kienu preżenti f’ġabra ta’ nies. "
2020-08-30,Jidħlu fis-seħħ aktar restrizzjonijiet kif isiru t-tiġijiet,https://www.tvm.com.mt/mt/news/jidhlu-fis-sehh-aktar-restrizzjonijiet-kif-isiru-t-tigijiet/,"Daħlu fis-seħħ minn tmiem din il-ġimgħa aktar restrizzjonijiet kif isiru t-tiġijiet . . . bil-mistednin issa kollha bilqiegħda bħallikieku fl-ambjent ta’ restaurant. Ir-restrizzjonijiet huma maħsuba biex jikkontrollaw aktar il-pandemija speċjalment waqt okkażjonijiet li jiġbru flimkien ammont ta’ nies. Għal ħafna koppji li d-data taż-żwieġ tagħhom kienet fl-2020, il-pandemija fissret uġigħ ta’ ras. Kien hemm min iżda baqa’ għaddej bil-pjan oriġinali. Chayana u Paul Theuma ma ħallewx il-pandemija tħarbat il-pjani tagħhom u żżewġu fil-ġurnata li kienu għażlu: il-Ġimgħa 21 ta’ Awwissu. “Mhux xi ħaġa faċli li żammejna d-data però back in May meta kien ħafna ħabba l-COVID u hekk iddeċidejna flimkien li anke quddiesa flimkien mal-ġenituri u x-xhieda kienet ħa tkun biżejjed,” qalet Chayana Theuma. Madankollu jistqarru li kien hemm mumenti ta’ qtigħ il-qalb, ansjetà u inċertezza għal dak li jista’ jinqala’ sal-ġurnata tat-tieġ. “Konna ftit għall-aħħar imdejqin li mhux ħa jirnexxi,” stqarr Paul Theuma. “Kelli biża’ kbira li x’ħin ħa nidħlu s-sala ħa nara l-imwejjed vojta jkun hekk ma ġie ħadd. Però xħin dħalna l-imwejjed kienu kollha mimlija,” kompliet Chayana Theuma. Il-maġġoranza tal-koppji li kellhom it-tieġ pjanat għal din is-sena, ipposponew għas-sena d-dieħla u oħrajn saħansitra biddlu l-ġurnata tat-tieġ aktar minn darba. James Xuereb, sid ta’ ħanut tal-ilbiesi tat-tieġ uriena pitazz sħiħ mimli posponimenti. Qal li kien hemm għarajjes li ċaqalqu d-data għal Settembru jew Ottubru imma meta semgħu li mit-28 ta’ Awwissu t-tieġ kellu jkun bilqiegħda – biddlu l-pjani tagħhom f’ġimgħa biex it-tieġ ikun bilwieqfa. “Kelli bride oħra wkoll li ddeċidiet li tiżżewweġ Thursday 27th li hija l-aħħar ġurnata li hi setgħet kellha t-tieġ bilwieqfa għax ma riditux bilqiegħda. Hemm brides ukoll li se jiżżewġu seated iżda ovvjament hemm aktar spejjeż għal dawn il-koppji,” qal James Xuereb. Tonio Aquilina, Group General Manager ta’ caterer lokali qal li l-pandemija kienet daqqa għal din l-industrija. “Din is-sena ovvjament minħabba dawn iċ-ċirkostanzi ħa nkunu għamilna żewġ tiġijiet fil-perjodu tas-sajf meta s-soltu f’Awwissu biss ikollna bejn tmienja u għaxar tiġijiet,” qal Tonio Aquilina. Dawk fl-industrija jgħidu li l-ġejjieni hu inċert. Is-Sur Xuereb qal li bejn Mejju u Ġunju diġà għandu ‘l fuq minn 100 tieġ. “Aħna naħdmu bi tliet ħajjata u qed ngħidu naħseb ħa nispiċċaw ngħixu hawn ġew,” kompla James Xuereb. Is-Sur Aquilina qal li saħansitra hemm koppji li se jiżżewġu fost il-ġimgħa għax ma sabux tmiem il-ġimgħa vojt fil-perjodu li jixtiequ. “Il-fatt li aħna ħa naraw n-numru ta’ tiġijiet jirdoppjaw ovvjament ħa tkun challenging. Iċ-challenge hi ovvjament mhux biss biex taħdem imma challenging biex isib ir-riżorsi biex taħdem dawk l-events,” qal Tonio Aquilina. “Aħna ma nafux jekk din il-pandemija sa Marzu, April, Mejju, Ġunju tas-sena d-dieħla tibqax hekk. Jekk tibqa’ kif inhi allura x’ħa nagħmlu. Dawk li kellhom jiżżewġu fit-2020 ħa jippsoponuh għat-2022?,” staqsa James Xuereb. Il-koppja Chayana u Paul Theuma iżda jħeġġu għarajjes oħra biex jaqtgħux qalbhom. Hawn ir-restrictions li qegħdin hemm għall-ġid ta’ kulħadd. Jimxu mar-restrictions u bħalma aħna nirringrazzjaw lil Alla li kellna tieġ sabiħ ħaddieħor jaf ikollu tieġ sabiħ ukoll."
2020-08-30,Anzjan ta’ 86 sena jmut waqt li kien pożittiv għall-Covid-19,https://www.tvm.com.mt/mt/news/anzjan-ta-86-sena-jmut-waqt-li-kien-pozittiv-ghall-covid-19/,"Il-Ministeru għas-Saħħa ħabbar li anzjan ta’ 86 sena miet waqt li kien pożittiv bil-Covid-19. Fi stqarrija maħruġa mill-Uffiċċju tad-Deputat Prim Ministru u Ministru għas-Saħħa ntqal li l-anzjan ġie kkonfermat pożittiv għall-Covid-19 fl-24 t’ Awwissu wara li ddaħħal l-isptar fit-23 t’ Awwissu. Kif inhi proċedura għal kull dħul fl-isptar, ir-raġel ġie sottopost għal swab test fejn instab li kien pożittiv. Wara beda jingħata l-kura fl-Isptar Mater Dei. Huwa kellu problemi ta’ saħħa ulterjuri. Il-Ministeru għas-Saħħa offra l-kondoljanzi lill-familjari tal-anzjan u appella biex il-poplu jibqa’ jsegwi l-appelli tad-Dipartiment tas-Saħħa."
2020-08-30,"15-il każ ġdid ta’ Covid-19 f’Malta, 69 oħra mfejqa",https://www.tvm.com.mt/mt/news/15-il-kaz-gdid-ta-covid-19-fmalta-69-ohra-mfejqa/,"Fl-aħħar 24 siegħa nstabu 15-il każ ġdid ta’ Covid-19 f’Malta, wara li saru 1,909 swab tests. L-awtoritajiet tas-saħħa qalu wkoll li 69 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,313. Minn total ta’ 1,862 każ ikkonfermati f’Malta mill-bidu tal-pandemija, bħalissa hemm 538 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, 5 kienu membri tal-familja minn każijiet diġà magħrufa, 1 kien ġie f’kuntatt dirett ma’ persuni magħrufa, 4 kienu kollegi tax-xogħol ta’ każijiet pożittivi, waqt li 2 oħra kienu preżenti f’ġabra ta’ nies. "
2020-08-30,25 miljun persuna madwar id-dinja mardu bil-COVID-19,https://www.tvm.com.mt/mt/news/25-miljun-persuna-madwar-id-dinja-mardu-bil-covid-19/,"Ċifri miġbura mill-università Johns Hopkis juru li l-ammont ta’ persuni minn madwar id-dinja li mardu bil-Covid-19 qabżu l-25 miljun. L-ammont ta’ imwiet fid-dinja laħqu t-842,778 filwaqt li dawk li rkupraw mill-coronavirus laħqu s-16,415,252. L-Istati Uniti għad għandhom l-ogħla ammont ta’ każi ta’ coronavirus b’total ta’ 5,961,582. Minnhom s’issa rkupraw 2,140,614 u mietu 182,779. Bit-tieni l-ogħla ammont ta’ każi ta’ Covid-19 fid-dinja hemm il-Brażil b’total ta’ 3,846,153. Minnhom s’issa rkupraw 3,202,185 u mietu 120,262. Fit-tielet post hemm l-Indja fejn il-każi ta’ coronavirus laħqu 3,542,733. Minnhom s’issa rkupraw 2,713,933 u mietu 63,498.  "
2020-08-30,F’Berlin eluf jipprotestaw kontra r-restrizzjonijiet biex titrażżan il-pandemija,https://www.tvm.com.mt/mt/news/fberlin-eluf-jipprotestaw-kontra-r-restrizzjonijiet-biex-titrazzan-il-pandemija/,"Il-pulizija f’Berlin arrestaw mat-300 dimostrant li kienu qed kontra r-restrizzjonijiet impost mill-awtoritajiet Germanizi biex titrazzan il-pandemija. Mat-38,000 ruħ niżlu fit-toroq jipprotestaw b’mod paċifiku. Mitejn persuna kienu arrestati minn waħda mill-protesti li l-awtoritajiet Ġermaniżi qalu li kienet organizzata minn dimostranti tal-lemin estrem li bdew iwaddbu l-ġebel u l-flixken. Fi bliet oħra Ewropej ukoll saru protesti b’xi dimostranti jgħidu li l-Covid-19 huwa ngann. Eluf inġabru fi Trafalgar Square f’Londra jipprotestaw kontra r-restrizzjonijiet biex titrażżan il-pandemija u kontra t-teknoloġija 5G. Protesti simili seħħew ukoll f’Pariġi, fi Vjenna u f’Zurich."
2020-08-29,Anzjana ta’ 86 sena tmut waqt li kienet pożittiva għall-COVID-19,https://www.tvm.com.mt/mt/news/anzjana-ta-86-sena-tmut-waqt-li-kienet-pozittiva-ghall-covid-19/,"Anzjana ta’ 86 sena mietet waqt li kienet pożittiva bil-Covid-19. Fi stqarrija, il-Ministeru għas-Saħħa qal li hija ġie kkonfermata pożittiva għall-Covid-19 fit-18 ta’ Awwissu u bdiet tingħata kura fit-Taqsima tal-Kura Intensiva fl-Isptar Mater Dei minn dakinhar. L-anzjana hija l-11-il vittma tal-COVID-19 f’Malta. Il-Ministeru għas-Saħħa, filwaqt li jagħti l-kondoljanzi lill-familjari tal-anzjana, jappella biex il-poplu jibqa’ jsegwi l-appelli tad-Dipartiment tas-Saħħa."
2020-08-29,27 każ ġdid ta’ Covid-19 f’Malta – ifiqu 58 persuna oħra,https://www.tvm.com.mt/mt/news/27-kaz-gdid-ta-covid-19-fmalta-ifiqu-58-persuna-ohra/,"Fl-aħħar 24 siegħa nstabu 27 każ ġdid ta’ Covid-19 f’Malta, wara li saru 2,290 swab tests. L-awtoritajiet tas-saħħa qalu wkoll li 58 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,244. Minn total ta’ 1,847 każ ikkonfermati f’Malta mill-bidu tal-pandemija, bħalissa hemm 593 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanitant, mill-każijiet tal-bieraħ 8 kienu membri tal-familja minn każijiet diġà magħrufa, 3 kienu ġew f’kuntatt dirett ma’ persuni magħrufa, 5 kienu kollegi tax-xogħol ta’ każijiet pożittivi, waqt li 2 oħra huma kienu preżenti f’ġabra ta’ nies. Ara wkoll: Id-Deputat Prim Ministru jgħid li f’każ ta’ żvilupp ta’ vaċċin Malta diġà allokata 330,000 doża "
2020-08-29,"Id-Deputat Prim Ministru jgħid li f’każ ta’ żvilupp ta’ vaċċin Malta diġà allokat 330,000 doża",https://www.tvm.com.mt/mt/news/id-deputat-prim-ministru-jghid-li-fkaz-ta-zvilupp-ta-vaccin-malta-diga-allokata-330000-doza/,"F’każ ta’ żvilupp ta’ vaċċin għall-Covid-19 fil-ġimgħat li ġejjin, pajjiżna diġà għandu allokat 330,000 doża. Dan qalu d-Deputat Prim Ministru u Ministru għas-Saħħa Chris Fearne fi tweet fejn spjega li dan ifisser li Malta tkun fost l-ewwel pajjiżi li tipproteġi l-vulnerabbli u l-frontliners.  Ikkonferma wkoll li wara mistenni jkun hemm dożi għall-poplu kollu. Bħalissa għaddejja ħidma intensiva madwar id-dinja kollha biex jinħadem vaċċin effiċjenti u sigur għall-bniedem biex titwaqqaf l-imxija tal-Covid-19. Ara wkoll: Il-Gvern bi ftehim biex Malta jkollha garanzija ta’ vaċċin għall-popolazzjoni kollha kontra l-Covid-19   F’każ ta’ żvilupp ta’ #vaċċin għall-#covid19 fil-ġimgħat li ġejjin, #Malta hija diġà allokata 330,000 doża. Dan ifisser li nkunu wieħed mill-ewwel pajjiżi li nipproteġu l-#vulnerabbli u l-#frontliners. Wara jkollna aktar dożi għall-poplu kollu."
2020-08-29,Franza bl-akbar għadd ta’ każi tal-Coronavirus f’ġurnata waħda minn Marzu ‘l hawn,https://www.tvm.com.mt/mt/news/franza-bl-akbar-ghadd-ta-kazi-tal-coronavirus-fgurnata-wahda-minn-marzu-l-hawn/,"Franza rreġistrat l-akbar għadd ta’ każi tal-Coronavirus f’ġurnata waħda minn Marzu ‘l hawn, hekk kif il-President Emmanuel Macron żied il-possibilità għal lockdown ieħor nazzjonali. Ilbieraħ instabu 7,379 każ ġdid, biex issa fi Franza hemm aktar minn mitejn u sittin elf każ. Il-Ministeru tas-Saħħa Franċiż esprima tħassib b’din iż-żieda. Minkejja li qed jiżdiedu l-każi, l-għadd ta’ pazjenti l-isptar u l-għadd ta’ mwiet baqgħu stabbli, hekk kif ħafna mill-persuni infettati huma żgħażagħ. Ilbieraħ fi Franza mietu 20 persuna bil-COVID-19 biex l-għadd ta’ persuni li tilfuq ħajjithom qabeż it-tletin elf u ħames mija."
2020-08-28,Xahar ieħor mistennija jiftħu l-iskejjel: l-MUT tħabbar il-pożizzjoni tagħha ftit jiem qabel,https://www.tvm.com.mt/mt/news/xahar-iehor-mistennija-jifthu-l-iskejjel-l-mut-thabbar-il-pozizzjoni-taghha-ftit-jiem-qabel/,"Bħal-lum xahar eżatt se jiftħu l-iskejjel, bl-awtoritajiet tas-saħħa u tal-edukazzjoni bħalissa għaddejjin b’taħdidiet dwar x’miżuri għandhom jidħlu fis-seħħ għall-istudenti u l-għalliema bi prevenzjoni għall-imxija tal-Covid. Filwaqt li s-Supretendent tas-Saħħa Pubblika nhar it-Tnejn se tkun qed tiddiskuti l-miżuri għall-iskejjel mal-Għaqda Dinijia tas-Saħħa, il-President tal-Union tal-Għalliema qal li l-għalliema se jevalwaw dawn il-miżuri ladarba jiġu ppubblikati u wara jħabbru l-pożizzjoni tagħhom ftit jiem qabel il-ftuħ tal-iskejjel. Is-Supretendent tas-Saħħa Pubblika l-Professur Charmaine Gauci hija tal-parir li l-istudenti għandhom jerġgħu lura fuq il-bank tal-iskola mis-sena skolastika li jmiss. Qalet li skont l-Għaqda Dinjija tas-Saħħa mill-ftit esperjenza fl-iskejjel s’issa ma jkunx hemm daqshekk trasmissjoni bejn it-tfal. Studju tal-British Medical Journal fir-Renju Unit fuq aktar minn 600 tifel u tifla juri li r-riskju li t-tfal ikollhom bżonn trattament l-isptar għall-coronavirus huwa baxx u li jkollhom bżonn kura kritika huwa aktar baxx. Il-Professur Gauci qalet li nhar it-Tnejn il-Ministri responsabbli mis-Saħħa u mill-Edukazzjoni se jikkonsultaw mal-Għaqda Dinjija tas-Saħħa dwar x’miżuri jridu jidħlu fis-seħħ biex jinfetħu l-iskejjel. Mistoqsija minn TVM, dwar jekk l-istudenti f’Malta hux se jkollhom jilbsu l-maskra fl-iskola bħalma qed jagħmlu studenti f’ħafna skejjel fl-Ewropa, il-Professur Gauci qalet li l-edukaturi u l-ħaddiema fl-iskejjel għandhom jilbsu l-maskra. “Niftakru li ż-żgħar taħt it-tliet snin ma jilbsux il-maskri imma t-tfal l-oħra waqt li jkunu fil-klassi sa issa r-rakkomandazzjoni hija li ma jintlibsux imma jekk huma ħerġin fil-kuritur sejrin it-toilet jew inkella ħerġin post ieħor fejn jistgħu jiltaqgħu jew ma’ tfal oħra jew edukaturi oħrajn hemmhekk iridu jridu jintlibsu l-maskri u anke skont ir-rakkomandazzjoni tal-Għaqda Dinjija tas-Saħħa tfal ‘il fuq minn ħdax il-sena għandhom jilbsu l-maskri l-ħin kollu,” qalet is-Supretendent tas-Saħħa Pubblika, il-Professur Charmaine Gauci. Dwar it-trasport għall-iskejjel saħqet li importanti li t-tfal ma jitħalltux. “Importanti ħafna meta aħna qed nitkellmu fuq l-iskejjel bħalma għamilna proprju fiċ-childcare centres u għamilna proprju fis-summer schools li dejjem żammejna l-bubbles,” qalet il-Professur Gauci. Il-Ġimgħa filgħodu, is-Supretendent tas-Saħħa Pubbliku u l-Ministeru għall-Edukazzjoni kellhom taħdidiet dwar il-protokoll ta’ saħħa għall-iskejjel mal-partijiet konċernati, fosthom l-Union tal-Għalliema, l-MUT. Il-President tal-MUT Marco Bonnici qal lil TVM li l-Unjon hija sodisfatta bil-laqgħat li qed isiru għalkemm qal li ċertu xogħol seta’ sar qabel. “Il-pożizzjoni tagħna ħa tkun qed tittieħed at a later date għaliex tiddependi ħafna fuq il-miżuri kif se jkunu qed jaħdmu fl-iskejjel – li aħna nkunu sodisfatti bħala union – il-membri tagħna ovvjament li l-miżuri qed jittieħdu biex tassigura s-saħħa u s-sigurtà ta’ kulħadd u mbagħad iridu naraw l-R factor kif ħa jkun u n-numru ta’ każijiet li se jkollna,” qal il-President tal-MUT Marco Bonnici. Sadanittant, l-Union tal-Edukaturi Professjonali qalet ma ngħatatx il-possibilità li ssemma l-vuċi tal-membri tagħha fil-laqgħat li saru mal-Ministeru għall-Edukazzjoni u l-awtoritajiet tas-saħħa. Fi stqarrija qalet li qed tistenna lill-Ministeru biex jibgħat lista tal-protokolli qabel ma jsiru pubbliċi. U l-Kelliem tal-Oppożizzjoni għall-Edukazzjoni Clyde Puli qal li l-iskejjel għandhom jinfetħu f’Settembru li ġej imma dan m’għandux isir akkost ta’ kollox. F’konferenza tal-aħbarijiet, is-Sur Puli qal li għandu jkun hemm pjan tajjeb li jaħseb għal diversi xenarji possibbli kif talbet l-aġenzija tan-Nazzjonijiet Magħquda għat-Tfal – il-UNICEF. Żied li dawk kollha involuti għandhom jiġu kkonsultati u kkritika lill-gvern li mhux preparat u ħalla lil kulħadd fl-għama. Żied li l-edukaturi, l-istudenti u l-ġenituri għandu jkollhom serħan tal-moħħ."
2020-08-28,X’se jiġri mill-futbol kompetittiv?,https://www.tvm.com.mt/mt/news/xse-jigri-mill-futbol-kompetittiv/,"L-isport kompettiv f’Malta kważi waqaf għal kollox fl-aħħar sitt xhur, iżda l-football jaf jerġa’ jibda fi żmien tliet ġimgħat oħra. Minbarra li qed jinżera’ l-ħaxix biex il-grounds ikunu f’kundizzjoni tajba għal-logħob, l-MFA qed tipproponi bosta miżuri għall-uffiċċjali u l-plejers. Ewlenin fosthom testijiet għall-għarrieda fuq il-players u l-uffiċjali kull ġimgħatejn, kull klabb irid ikollu uffiċjal responsabbli mill-istat ta’ saħħa tal-iskwadra, u l-logħbiet kollha jsiru fi grounds vojta. Il-President tal-MFA qal lil TVM li l-linji gwida għad iridu jiġu approvati mill-awtoritajiet tas-saħħa iżda huma bażi tajba għal kull sport ieħor f’Malta. Is-siġġijiet li hemm fl-istadium nazzjonali f’Ta’ Qali se jibqgħu battala meta mix-xahar id-dieħel se jibda l-istaġun tal-futbol lokali. Iżda l-partitarji se jkunu jistgħu jsegwu lit-timijiet tagħhom minn fuq l-internet hekk kif bħalissa qed jiġu installati kameras sofistikati bħal din fi tliet grounds oħra fejn jintlagħbu l-logħbiet tal-ogħla żewġ kampjonati – il-Premier u l-Ewwel Diviżjoni. Il-President tal-MFA, Bjorn Vassallo qal lil TVM li oriġinarjament il-Kampjonat Premier kellu jibda ġimgħa qabel iżda minħabba li għadd ta’ klabbs kellhom players li ttestjaw pożittiv għal COVID u l-iskwadri spiċċaw fi kwarantina, l-istaġun li jmiss se jibda fid-19 ta’ Settembru. “Mhux ħa jkun faċli, ħa jkun hemm ħafna sfidi imma rridu kollha niġbdu l-istess ħabel biex naslu, aħna sakemm il-liġi ma twaqqafnix kif ġralna f’Marzu u April fejn il-liġi kienet tgħid li l-attività trid tkun wieqfa, bħalissa l-attività tista’ ssir u allura aħna se nagħmlu dak kollu possibli biex il-football jintlagħab,” qal il-President tal-MFA Bjorn Vassallo. Iżda biex il-football jitħalla jsir, l-MFA għandha bżonn l-approvazzjoni tad-Dipartiment tas-Saħħa Pubblika, bil-Professur Charmaine Gauci tgħid li bħalissa qed janalizzaw il-linji gwida u l-protokolli tas-saħħa li l-Assoċjazzjoni tal-Football ippreżentat dan l-aħħar. “Bħalissa qed nevalwaw il-proposti min-naħa tagħhom dejjem nibbażawhom fuq prinċipji bażiċi u anke skont il-pariri li ttina l-ECDC,” qalet is-Supretendent tas-Saħħa Pubblika, il-Professur Charmaine Gauci. Is-Sur Vassallo qal li konxji minn dak li seħħ fil-waterpolo fejn dan is-sajf il-kampjonat kellu jieqaf temporanjament minħabba li xi players instabu pożittivi għal COVID, il-linji gwida tal-MFA jagħtu aktar importanza lill-iġene u l-prevenzjoni. Bil-miżuri ġodda bbażati fuq riċerka xjentifika, l-MFA qed titlob lill-clubs kollha jaħtru uffiċjal li darbtejn fil-ġimgħa jirrapporta lura lill-MFA dwar is-sitwazzjoni tas-saħħa fl-iskwadra. Minbarra dan, l-Assoċjazzjoni qed tipproponi li f’każ li jkun hemm każijiet pożittivi, dawk il-players jew uffiċjali bil-virus jiġu iżolati u dawk li kienu f’kuntatt magħhom joqgħodu kwarantina ta’ sebat ijiem minflok 14-il ġurnata. “Aħna qed ngħidu lill-awtoritajiet li dan m’għandux ikun ddikjarat sport high risk u m’għandhomx imorru kwarantina sħiħa ġaladarba se jmorru fi kwarantina ta’ sebat ijiem u se nittestjawhom kif jiġu lura, dawn jistgħu jirritornaw għat-taħriġ, apparti minn hekk nixtiequ nagħmlu wkoll random testing kull 14-il ġurnata lill-atleti u staff kollha li qed jipparteċipaw,” qal il-President tal-MFA Bjorn Vassallo. Il-linji gwida ġew approvati mill-Kumitat Eżekuttiv tal-MFA, mill-assoċjazzjoni tal-players l-MFPA u mill-assoċjazzjoni tar-referees. Intant, TVM2 se jibqa’ impenjat li jxandar logħba mill-Kampjonat Premier kull tmiem il-ġimgħa."
2020-08-28,32 każ ġdid ta’ Covid-19 f’Malta – ifiqu 65 persuna oħra,https://www.tvm.com.mt/mt/news/32-kaz-gdid-ta-covid-19-fmalta-ifiqu-65-persuna-ohra/,"Fl-aħħar 24 siegħa nstabu 32 każ ġdid ta’ coronavirus minn fost 2,109 swab tests. L-awtoritajiet tas-saħħa qalu li fl-aħħar 24 siegħu fiequ 65 persuna oħra u b’hekk l-ammont ta’ persuni f’Malta li rkupraw mill-Covid-19 tela għal 1,186. Minn Marzu ‘l hawn l-ammont ta’ persuni li mardu bil-Covid-19 tela’ għal 1,820 każ li minnhom hemm 624 attivi, b’disa’ minnhom jinsabu Għawdex. F’konferenza tal-aħbarjiet is-Supretendent tas-Saħħa Pubblika l-Professur Charmaine Gauci qalet li mill-każijiet attivi hemm tliet pazjenti li jinsabu fit-taqsima tal-kura intensiva fl-isptar Mater Dei. Qalet li t-tlieta li huma qegħdin fuq ventilator u wieħed minnhom jinsab f’qagħda kritika. Il-Professur Gauci qalet li ħames pazjenti oħra qed jingħataw kura fl-Infectious Diseases Unit fl-isptar Mater Dei, 14-il pazjent ieħor qed jingħataw kura fl-isptar Boffa, 14 fl-isptar St Thomas u 22 pazjenti ieħor fl-isptar Monte Carmeli. Qalet ukoll li l-pazjenti qed jieħdu medja ta’ ħmistax biex jirkupraw mill-virus. Il-Professur Gauci qalet li l-ammont ta’ każijiet ġodda jidher li qed ikun ta’ bejn 30 u 40 u t-tendenza qed turi li l-ammonti qegħdin jinżlu bil-mod. Is-Supretendent tas-Saħħa Pubblika qalet li 60 persuna li nstabu li għandhom il-COVID huma fil-grupp tal-familja. Żiedet li 19-il persuna oħra pożittivi kienu f’ġemgħat, waqt li qed jiżdiedu wkoll il-każijiet ta’ persuni infetati fuq il-post tax-xogħol. Hi appellat biex fl-uffiċini l-iskrivaniji jinżammu ‘l bogħod minn xulxin u jintlibsu l-maskri speċjalment meta jkun hemm persuni qed jitħalltu ma’ xulxin. Dwar is-sitwazzjoni tal-passiġġieri li qed jaslu Malta mill-pajjiżi fil-lista oranġjo, li huma obbligati jkollhom ċertifikat ta’ riżultat negattiv għall-Covid magħhom u jistgħu jkunu suġġetti għal testijiet għall-għarrieda, il-Professur Gauci qalet li minn 99 swab test li saru għall-għarrieda, tlieta biss irriżultaw pożittiv. Mistoqsija dwar kif Malta titqabbel ma’ pajjiżi oħrajn, il-Professur Gauci qalet li skont l-ECDC b’rata ta’ każi pożittivi ta’ 1.78 Malta tinsab fit-12-il post mill-pajjiżi tal-Unjoni Ewropea bi Spanja għandu l-ogħla rata ta’ 7.8. Dwar l-immigranti qalet li nstabu żewġ każi pożittivi mill-aħħar grupp li daħal f’Malta u qed jinżammu kollha fi kwarantina. Ara lis-Supretendent tas-Saħħa Pubblika l-Professur Charmaine Gauci tindirizza konferenza tal-aħbarjiet dwar l-aħħar żviluppi fuq il-Covid-19 f’Malta."
2020-08-28,Konferenza tal-aħbarijiet mill-Professur Charmaine Gauci fin-12:30,https://www.tvm.com.mt/mt/news/konferenza-tal-ahbarijiet-mill-professur-charmaine-gauci-fin-1230-3/,"Is-Supretendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30. Il-Professur Gauci se tkun qed titkellem dwar l-aħħar aġġornamenti relatati mal-imxija tal-Coronavirus f’Malta. Tista ssegwi dirett il-konferenza tal-aħbarijiet fuq Television Malta u fuq Radju Malta kif ukoll fuq is-sit tvm.com.mt jew permezz tal-paġna ta’ Television Malta fuq Facebook.  "
2020-08-28,Titħassar il-Malta Comic Con 2020,https://www.tvm.com.mt/mt/news/tithassar-il-malta-comic-con-2020/,"Għall-ewwel darba fi 12-il sena se titħassar il-Malta Comic Con minħabba s-sitwazzjoni globali tal-Covid-19. Intqal li d-deċiżjoni ttieħdet biex tkun assigurata esperjenza pjaċevoli, sigura u professjonali iżda fis-sitwazzjoni preżenti dan mhux se jkun possibbli. Għalhekk ġie deċiż li l-Malta Comic Con 2020 titħassar. "
2020-08-28,Jitħassru l-pellegrinaġġi tal-muturi u r-roti minħabba l-coronavirus,https://www.tvm.com.mt/mt/news/jithassru-l-pellegrinaggi-tal-muturi-u-r-roti-minhabba-l-coronavirus/,"L-Għaqda Pellegrinaġġ Muturi u Roti ħabbret li minħabba s-sitwazzjoni tal-Covid-19, il-kumitat tal-għaqda ħa d-deċizjoni li għal din is-sena 2020 jħassar il-Pellegrinaġġi li kienu ser isiru, dawk tat-tfal kif ukoll tal-kbar. L-għaqda rringrazzjat lil dawk kollha li b’xi mod jew ieħor kienu ta għajnuna. "
2020-08-28,L-MUT f’laqgħat mal-Ministeru u l-awtoritajiet tas-Saħħa dwar il-protokolli għall-iskejjel,https://www.tvm.com.mt/mt/news/l-mut-flaqghat-mal-ministeru-u-l-awtoritajiet-tas-sahha-dwar-il-protokolli-ghall-iskejjel/,"Il-union tal-għalliema, l-MUT qed tattendi laqgħat mal-Ministeru għall-Edukazzjoni u x-Xogħol u mas-Sovrintendenza tas-Saħħa Pubblika fejn qed tiġi mgħarrfa dwar il-protokolli tas-saħħa li qed jiġu mħejjija għall-iskejjel. Fi stqarrija l-MUT qalet li dan hu pass importanti sabiex l-edukaturi jkollhom l-istampa ċara dwar is-sitwazzjoni. Għaldaqstant, fid-dawl tal-informazzjoni li qed tasal, l-MUT qalet li ser tkun qed tlaqqa’ l-Kunsill tagħha nhar it-Tnejn filwaqt li ser tiltaqa’ mal-membri matul il-jiem tat-Tlieta, l-Erbgħa u l-Ħamis. Dan filwaqt li l-laqgħat mal-Gvern u l-awtoritajiet rispettivi ser jissoktaw sabiex il-Union tagħti r-reazzjonijiet tagħha għal dak li qed jiġi propost. L-MUT tħoss li dawn il-jiem huma kruċjali, u kif tenniet diġà, ser tkun qed toħroġ il-pożizzjoni tagħha dwar il-ftuħ tas-sena skolastika biss wara li tkun evalwat is-sitwazzjoni kollha, kemm mil-lat ta’ implimentazzjonijiet ta’ miżuri, kif ukoll mil-lat ta’ kemm ser ikollna każijiet pożittivi tal-COVID-19 u r-rata tat-trasmissjoni. Dwar dan l-MUT qed tiltaqa’ mal-esperti u l-awtoritajiet kollha fil-qasam, kemm lokali u Ewropej. L-MUT tibqa’ ssostni li l-prinċipji li għandhom jiggwidaw kull deċiżjoni jibqgħu s-saħħa u s-sigurtà ta’ kull edukatur u student."
2020-08-28,"Jipproponu swab test għal kull min jidħol Malta inkluż Maltin, biex jonqsu l-każijiet ta’ Covid-19",https://www.tvm.com.mt/mt/news/jipproponu-swab-test-ghal-kull-min-jidhol-malta-inkluz-maltin-biex-jonqsu-l-kazijiet-ta-covid-19/,"L-Assoċjazzjoni Medika Maltija, il-MAM u l-Assoċjazzjoni tat-Tobba Speċjalisti tas-Saħħa Pubblika MAPHM esprimew tħassib serju dwar is-sitwazzjoni tal-Covid-19 u kitbu b’mod kunfidenzjali lis-Supretendent tas-Saħħa Pubblika, il-Professur Charmaine Gauci jitolbuha ddaħħal aktar miżuri sabiex jonqsu l-ammont ta’ każijiet attivi fil-pajjiż. Qalu li jekk Malta jirnexxielha tnaqqas l-ammont ta’ każijiet ġodda għall-istess livelli ta’ Ġunju, jibbenefikaw fost oħrajn kemm is-saħħa pubblika kif ukoll l-ekonomija. Argumentaw li b’medja ta’ 46 każ ġdid ta’ coronavirus, Malta għandha t-tieni l-ogħla rata ta’ infezzjonijiet ġodda fl-Unjoni Ewropea, UE. Spanja biss għandha rata aktar għolja minn Malta. Fi stqarrija l-assoċjazzjonijiet qalu li riżultat ta’ din il-medja ta’ l-aħħar ħmistax, minn tal-anqas 16-il pajjiż tal-UE imponew restrizzjonijiet fuq ivvjaġġar minn u lejn Malta. Dan wassal għal tnaqqis fl-ammont ta’ turisti li jżuru Malta u dan se jħalli konsegwenzi ekonomiċi serji fuq is-settur turistiku. Il-MAM u l-MAPHM saħqu li l-ammont medju ta’ każijiet ġodda ta’ Covid-19 f’Malta irid jinżel għal 10 mill-aktar fis. Qalu wkoll li s-servizzi tas-saħħa qed jimmaniġjaw il-każijiet iżda l-imxija qed tinfirex fost il-persuni vulnerabbli u dan huwa riskju li jista’ jwassal għal żieda fl-imwiet mill-coronavirus. L-assoċjazzjonijiet qalu li l-pajjiż jeħtieġ li jerġa’ jikseb il-fiduċja tal-gvernijiet barranin sabiex ineħħu r-restrizzjonjiet fuq ivvjaġġar minn u lejn Malta. Spjegaw li biex dan iseħħ jeħtieġ li l-pajjiż idaħħal aktar miżuri biex inaqqas il-każijiet u mbagħad ikun jista’ jirreklama lilu nnifsu bħala post sigur għat-turiżmu. Qalu l-miżuri jridu jiġu deċiżi mis-Supretendent tas-Saħħa Pubblika u meta jsiru, irid ikun hemm kumpens finanzjarju lin-negozji u jitkompla appoġġ lill-imjegati affetwati. Insistew li kull min irid jirkeb ajruplan jew vapur li jkun ġej Malta minn kull pajjiż, irid jipprovdi swab test li jkun irriżulta negattiv u li jkun sar sa 72 siegħa qabel it-tluq lejn Malta. Qalu li dan għandu jgħodd ukoll għall-Maltin li jirritornaw minn btala sakemm jinstab vaċċin għall-Covi8d-19. Kull min jidħol Malta mingħajr dan t-test għandu jsiru swab test malli jirfex l-art a spejjeż tiegħu u jitħalla jidħol fil-pajjiż biss meta jsir is-swab test. Il-MAM u l-MAPHM qalu li testing għall-għarrieda fuq ftit passiġġieri li jkunu deħlin Malta minn reġjuni fuq il-lista oranġjo diġà qabdu tliet każijiet pożittivi. Qalu li jista’ jkun hemm ħafna aktar li ma nqabdux u għalhekk jeħtieġ li tiżdied il-kapaċità ta’ kemm isiru testijiet biex il-każijiet importati ta’ coronavirus jonqsu għal kollox. Fl-istqarrija tagħhom l-assoċjazzjonijiet qalu wkoll li l-użu tal-vouchers li qassam il-Gvern għandu jiġi estiż sal-aħħar ta’ Diċembru. "
2020-08-27,"37 każ ġdid ta’ COVID-19, ifiqu 44 persuna",https://www.tvm.com.mt/mt/news/37-kaz-gdid-ta-covid-19-ifiqu-44-persuna/,"Fl-aħħar 24 siegħa nstabu 37 każ ġdid ta’ Covid-19 f’Malta, wara li saru 2,542swab tests. L-awtoritajiet tas-saħħa qalu wkoll li 44 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,121. Minn total ta’ 1, 788 każ ikkonfermati f’Malta mill-bidu tal-pandemija, bħalissa hemm 657 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanitant, mill-każijiet tal-bieraħ 18 kienu membri tal-familja minn każijiet diġà magħrufa, 6 kienu ġew f’kuntatt dirett ma’ persuni magħrufa u 6 kienu kollegi tax-xogħol ta’ każijiet pożittivi."
2020-08-26,X’miżuri qed jippjanaw li jieħdu l-iskejjel madwar l-Ewropa?,https://www.tvm.com.mt/mt/news/xmizuri-qed-jippjanaw-li-jiehdu-l-iskejjel-madwar-l-ewropa/,"Diversi pajjiżi Ewropej qed jiddiskutu l-miżuri li se jaddottaw bil-għan li l-istudenti u l-għalliema jerġgħu lura l-iskola mingħajr periklu. Il-pjan fi Spanja huwa li tittieħed it-temperatura tal-istudenti qabel jidħlu fil-klassi, bl-uffiċjali qed iħeġġu lill-ġenituri biex ma jibagħtux lil uliedhom l-iskola jekk juru sinjali li ma jifilħux. Fi Franza, l-għalliema u l-istudenti li għandhom aktar minn ħdax-il sena jridu jilbsu l-maskra fuq ġewwa – għalkemm se jitneħħa l-limitu tad-daqs tal-klassi u d-distanza soċjali mhux se tkun mandatorja dejjem. Il-miżuri ta’ iġene mistennija jiżdiedu fl-iskejjel Ġermaniżi – għalkemm l-istudenti mhux se jkun mġiegħla jilbsu l-maskra bilfors. Xi skejjel taw l-għażla lill-ġenituri jekk jibgħatux lil uliedhom l-iskola jew ikomplu bil-lezzjonijiet online. U fl-Italja, fejn l-iskejjel ilhom magħluqa minn Marzu, l-istudenti jridu jżommu distanza soċjali ta’ metru u l-ħin tad-dħul fl-iskola mhux se jkun l-istess għall-istudenti kollha. Il-klassijiet se jkunu iżgħar bl-istudenti u l-għalliema jridu jilbsu maskra. L-istess huma mitluba jagħmlu l-istudenti tas-sekondarja fir-Renju Unit. “I think the crucial thing is that all pupils get back to school next week and in the succeeding days, in the staggered way we want, and I am really pleased by the work that teachers, schools, parents, pupils have done to get ready and the steps they have taken to ensure that there is social distancing and to ensure that schools are safe,” qal il-Prim Ministru Boris Johnson."
2020-08-26,46 każ ġdid ta’ Covid-19 f’Malta,https://www.tvm.com.mt/mt/news/46-kaz-gdid-ta-covid-19-fmalta/,"Fl-aħħar 24 siegħa nstabu 46 każ ġdid ta’ Covid-19 f’Malta, wara li saru 2,185 swab tests. L-awtoritajiet tas-saħħa qalu wkoll li 48 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,077. Minn total ta’ 1, 751 każ ikkonfermati f’Malta mill-bidu tal-pandemija, bħalissa hemm 664 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanitant, mill-każijiet tal-bieraħ 6 kienu membri tal-familja minn każijiet diġà magħrufa, 2 kienu ġew f’kuntatt dirett ma’ persuni magħrufa, 5 kienu kollegi tax-xogħol ta’ każijiet pożittivi, 4 każi oħra impurtati, waqt li 2 oħra huma kienu preżenti f’ġabra ta’ nies. "
2020-08-25,Ara liema huma l-pajjiżi fil-lista oranġjo,https://www.tvm.com.mt/mt/news/ara-liema-huma-l-pajjizi-fil-lista-orangjo-2/,"Il-Gvern ippubblika l-pajjiżi li jinsabu fil-lista oranġjo, li jfisser li dawk li jaslu f’Malta minn dawn il-pajjiżi jridu jippreżentaw ċertifikat ta’ riżultat negattiv ta’ COVID-19. Fi stqarrija, il-Gvern qal li min-nhar il-Ġimgħa 28 ta’ Awwissu, 2020, f’nofsilejl ser tiġi riveduta l-lista ta’ pajjiżi li jinsabu fil-lista oranġjo. Kull persuna li tasal f’Malta mill-pajjiżi li jissemmew hawn isfel għandha tissottometti ċertifikat li juri riżultat negattiv ta’ COVID-19 Polymerase Chain Reaction test li jkun sar sa mhux aktar minn 72 siegħa qabel it-titjira. Passiġġieri li jonqsu milli jippreżentaw dan iċ-ċertifikat jistgħu jiġu sottoposti għal swab test fl-Arjuport Internazzjonali ta’ Malta u jistgħu jintalbu li jinżammu fi kwarantina. Il-pajjiżi tal-lista riveduta huma: Il-Bulgarija; Ir-Rumanija; Ir-Repubblika Ċeka Spanja – Barcelona, Girona, Madrid It-Tuneżija"
2020-08-25,"38 każ ġdid ta’ Covid-19 f’Malta, ifiqu 52 persuna",https://www.tvm.com.mt/mt/news/38-kaz-gdid-ta-covid-19-fmalta-ifiqu-52-persuna/,"Fl-aħħar 24 siegħa nstabu 38 każ ġdid ta’ Covid-19 f’Malta, wara li saru 2,048 swab tests. L-awtoritajiet tas-saħħa qalu wkoll li 52 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 1,029. Minn total ta’ 1,705 każ ikkonfermati f’Malta mill-bidu tal-pandemija, bħalissa hemm 666 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanitant, mill-każijiet tal-bieraħ 9 każi kienu membri tal-familja minn każijiet diġà magħrufa, 5 kienu ġew f’kuntatt dirett ma’ persuni magħrufa, 8 kienu kollegi tax-xogħol ta’ każijiet pożittivi, 2 każi oħra impurtati, waqt li sitta oħra huma kienu preżenti f’ġabra ta’ nies."
2020-08-24,Kif qed tinġabar l-informazzjoni dwar il-każi ta’ Covid-19 f’Malta?,https://www.tvm.com.mt/mt/news/kif-qed-tingabar-l-informazzjoni-dwar-il-kazi-ta-covid-19-fmalta/,"Id-data li qed tinġabar mis-swab tests li qed isiru qed tagħtina idea ta’ kif qed tiżviluppa s-sitwazzjoni tal-Covid-19 f’Malta. Dwar din l-informazzjoni miġbura mill-awtoritajiet tas-saħħa, tkellem ma’ TVM il-konsulent u Data Management Lead fid-Direttorat għas-Saħħa Pubblika, Dr Hugo Agius Muscat. Dr Agius Muscat spjega li t-tim huwa magħmul minn ħafna timijiet oħra li qegħdin f’katina flimkien biex mill-bidu nett; meta n-nies iċemplu fuq il-helpline, sakemm finalment joħroġ ir-riżultat, u f’każ pożittiv, dan għaddi għand it-tim tal-follow-up u l-contact tracing. Is-software li qed tuża Malta qed tintuża minn 45 pajjiżi oħra, b’dan is-software, fost oħrajn, jgħin biex jiġi identifikati l-każijiet li jkunu ġejjin minn gruppi partikolari, magħrufa aħjar bħala clusters. Segwi iktar hawn:"
2020-08-24,Jiżdiedu l-ħaddiema tas-saħħa li beħsiebhom jitlaqqmu għall-influwenza,https://www.tvm.com.mt/mt/news/jizdiedu-l-haddiema-tas-sahha-li-behsiebhom-jitlaqqmu-ghall-influwenza/,"Is-Supretendent tas-Saħħa Pubblika, Charmaine Gauci, qalet li n-nies li diġà kienu infettati bil-Covid-19 għandhom inqas ċans li jerġgħu jieħdu l-virus. F’kummenti ma’ Television Malta, il-Professur Gauci qalet li, skont stħarriġ li sar ix-xahar li għadda, din is-sena minħabba s-sitwazzjoni tal-Coronavirus, hemm 20% iktar ħaddiema fis-settur tas-saħħa li lesti jitlaqqmu għall-influwenza staġjonali. “Dawk in-nies li s-sena l-oħra ma ħadux it-tilqima, nofshom diġà biħsiebhom din is-sena jieħdu din it-tilqima.” Ma’ Television Malta, is-Supretendent tas-Saħħa Pubblika, Charmaine Gauci, irrimarkat li l-pandemija tal-Covid-19 kienet fattur għal dan ir-riżultat. “Issa sar hawn iktar għarfien dwar l-importanza u iktar għatx biex ikollna proprju t-tilqim, allura l-fatt li għandna t-tilqima tal-influwenza importanti li neħduha speċjalment il-vulnerabbli.” Il-Professur Gauci spjegat li n-nies vulnerabbli huma dawk li jbatu b’mard kroniku, it-tfal ta’ taħt il-5 snin u min għandu iktar minn 55 sena. Irrimarkat li għal din is-sena, id-Dipartiment tas-Saħħa ordna 200,000 tilqima; id-doppju tas-sena l-oħra. Il-pjan hu li t-tilqima għall-influwenza tibda tingħata f’Ottubru. “Se ndumu tliet ġimgħat miftuħin fejn se niffukaw fuq nies vulnerabbli ħalli b’hekk nagħtu iktar ċans li dawk l-iktar li għandhom bżonn din it-tilqima jiġu huma l-ewwel,” qalet Prof Gauci. Dwar kemm il-Maltin żviluppaw antibodies għall-Covid-19, il-Professur Gauci qalet li bħal pajjiżi oħrajn, ir-rata hi ta’ inqas minn 1%. Madankollu qalet li n-nies li diġà ġew infettati bil-Covid-19 għandhom inqas ċans li jirkadu bil-virus. “Bażikament li għandek ċelloli bojod li qed jipproteġu kontra l-infezzjoni u allura jkunu qegħdin jaħdmu ma’ diġà dik l-immunità li l-persuna jkun bena, ħalli jekk jerġa jiltaqa’ mal-virus ma jkunx jista’ jinfettah.” Il-Professur Gauci tenniet li l-virus għadu jiġri mas-saqajn u appellat lin-nies biex ikomplu jsegwu d-direttivi tal-awtoritajiet tas-saħħa."
2020-08-24,Il-PN bi proposti biex jgħinu s-settur turistiku waqt il-pandemija,https://www.tvm.com.mt/mt/news/il-pn-bi-proposti-biex-jghinu-s-settur-turistiku-waqt-il-pandemija/,"Il-Viċi Kap tal-Partit Nazzjonalista Robert Arrigo qal li l-għajnuna li ta il-Gvern lis-settur turistiku matul is-sajf mhix biżżejjed. Ħabbar sensiela ta’ proposti biex jindirizzaw l-isfidi li qed jaffaċċjaw in-negozji waqt il-pandemija. Dawn jinkludu l-estenzjoni tal-moratorju għal self sal-aħħar ta’ Marzu; tnaqqis fl-imgħaxx u fil-VAT, u xahrejn b’xejn fil-kontijiet ta’ dawl u ilma għan-negozji. Is-Sur Arrigo żied li l-vouchers għandhom jiġu estiżi sal-aħħar tas-sena u qal li dawn għandhom jinkludu wkoll il-possibiltà li bihom jinxtara l-ikel. Dwar it-€800 fix-xahar f’suppliment tal-paga, is-Sur Arrigo qal li din il-miżura għandha tibqa’ fis-seħħ sal-aħħar ta’ Marzu. Is-Sur Arrigo qal li l-AirMalta għandha tagħmel kuntatti ma’ pajjiżi li m’għandhomx restrizzjonijiet fuq l-ivjaġġar lejn Malta biex jagħmlu tajjeb għan-nuqqas ta’ turisti mis-swieq l-oħra. Waqt il-konferenza tal-aħbarijiet virtwali, intqal li Għawdex intlaqat agħar minn Malta, hekk kif l-akbar persentaġġ ta’ turisti kienu Malti, iżda n-numru ta’ jiem li qattgħu Għawdex ma jkoprix il-ġranet kollha tal-ġimgħa kif kien isir bit-turisti qabel il-COVID. Mistoqsi minn TVM dwar il-pajjiżi li tpoġġew fil-lista l-oranġjo, s-Sur Arrigo qal li huma jippreferu il-kunċett ta’ passaport li jiċċertifika persuna tkun fi stat ta’ saħħa tajba. Dwar il-cruiseliners li bdew jidħlu Malta l-ġimgħa l-oħra, il-viċi kap nazzjonalista qal li hu kien jagħti parir biex dawn ma jidħlux, minħabba li kien hemm diversi każi ta’ viruses fuqhom fl-aħħar xhur."
2020-08-24,"AĠĠORNAT: 55 każ ġdid ta’ Covid-19 f’Malta, tnejn minnhom inqabdu fl-ajruport",https://www.tvm.com.mt/mt/news/55-kaz-gdid-ta-covid-19-fmalta/,"Fl-aħħar 24 siegħa nstabu 55 każ ġdid ta’ Covid-19 f’Malta, wara li saru 2,194 swab tests. TVM jinsab infurmat li minn fost il-55 każ ġdid irrappurtati llum hemm żewġ Spanjoli li dalgħodu waslu Malta b’titjira tar-Ryanair minn wieħed mit-tliet ajruporti fi Spanja li jinsabu fil-lista ‘oranġjo’, u nstabu pożittivi għall-Covid-19. Dan wara li mal-wasla f’Malta sarilhom test għall-għarrieda fl-ajruport. L-awtoritajiet tas-saħħa qalu wkoll li 43 persuna oħra ġew iddikjarati mfejqa, u b’hekk l-ammont ta’ persuni f’Malta li fiequ mill-Covid-19 tela’ għal 977 Minn total ta’ 1,667 każ ikkonfermati f’Malta mill-bidu tal-pandemija, bħalissa hemm 680 li għadhom attivi. L-awtoritajiet tas-saħħa qalu li l-aħħar każijiet għadhom qed jiġu investigati. Sadanittant, mill-każijiet tal-bieraħ, issa ħareġ li 5 kienu membri tal-familja minn każijiet diġà magħrufa, 5 kienu ġew f’kuntatt dirett ma’ persuni magħrufa, 2 kienu kollegi tax-xogħol ta’ każijiet pożittivi, każ minnhom kien mill-grupp ta’ Paceville, każ ieħor impurtat, waqt li erba’ oħra huma kienu preżenti f’ġabra ta’ nies. "
2020-08-23,Spezzjonijiet mill-MTA fi ħwienet tax-xorb u ristoranti,https://www.tvm.com.mt/mt/news/spezzjonijiet-mill-mta-fi-hwienet-tax-xorb-u-ristoranti/,"Żewġ timijiet ta’ spetturi tal-infurzar tal-Awtorità Maltija għat-Turiżmu għaddejjin bi Kontrolli kontinwi fi ħwienet tax-xorb u ristoranti biex jiżguraw li r-regolamenti l-ġodda għall-bars u każini qed jiġu osservati. Dan hekk kif nhar it-Tnejn tħabbru miżuri ġodda għall-postijiet tad-divertiment biex jiġi rispettat il-prinċipju tad-distanza soċjali bejn il-klijenti. TVM segwa mill-qrib waħda mill-ispezzjonijiet li saru fl-aħħar jiem. Paritarji li fil-lejla tal-ġimgħa kienu b’seba’ għajnejn fuq l-andament tal-finali tal-UEFA Europa League spiċċaw f’nofs spezzjoni tal-ispetturi tal-Awtorità tat-Turiżmu. B’rutella l-ispetturi jkejlu d-distanzi bejn l-imwejjed li jridu jkunu 3 metri minn xulxin ġewwa u anke d-distanza ta’ żewġ metri bejn dahar u ieħor tas-siġġijiet. Dan waqt li spezzjonijiet oħra jsiru fil-kmamar tal-banju bl-għajnuna ta’ aġenti tas-sanita. Erbat’ijiem mindu daħal fis-seħħ l-avviż legali ġdid bi protokolli ġodda għall-bars u każini, l-ispetturi tal-Awtorità Maltija għat-Turiżmu mmultaw 16-il stabilliment għall-ksur varju tar-regolamenti l-ġodda. Bl-avviż legali l-ġdid, ingħalqu kompletament discos u nightclubs waqt li bars u l-każini jistgħu jifħu ġaladarba jservu ikel u xorb lill-klijenti bilqiegħda mal-imwejjed biss. Apparti minn dan nies bilwieqfa mhux permessiblli fl-istabillimenti. Waqt li segwa spezzjoni f’ħanut tax-xorb Television Malta tkellem ma’ David Mifsud li huwa inkarigat mill-infurzar tal-awtorità stqarr li bl-avviż legali l-ġdid ġiet indirizatta l-problema tan-nuqqas ta’ distanza soċjali f’Paceville u postijiet simili. “Proprju l-introduzzjoni ta’ dawn il-protokolli, l-għeluq tan-nightclubs diskoteki, kien proprju minħabba dan għaliex kienu qed jinġemmu ħafna nies avolja kien hemm appelli diversi drabi biex iżommu social distancing però f’ambjent soċjevoli bħal dan huwa diffiċli li wieħed iżomm is-social distancing. B’dawn il-miżuri l-ġodda kif kont qed ngħid qed jidher qed tikkontrola sitwazzjoni tajba.” Is-Sur Mifsud qal li minkejja dawn multi, kważi kulħadd qiegħed isegwi l-protokolli l-ġodda speċjalment mal-element essenzjali tad-distanza soċjali u dan mhux biss bejn persuna u oħra, iżda wkoll bejn mejda u oħra. Omar Calleja huwa sid ta’ ħanut tax-xorb fejn twettqet l-ispezzjoni tal-MTA fil-jiem li għaddej u li assista għaliha krew Ta’ TVM. Qal li din il-ġimgħa l-pub tiegħu kien ftit aktar kwiet mis-soltu madanakollu stqarr f’din in-normalità l-ġdida s-sidien tal-ħwienet iridu jadattaw sakemm jinstab il-vaċċin. Mistoqsi dwar l-impatt li ħallew ir-regolamenti l-ġodda, is-Sur Calleja qal fil-ħanut tiegħu l-klijenti dejjem kienu jinqdew bilqiegħda iżda issa qed ikollu jirifjuta x-xogħol minħabba limitazzjonijiet ta’ spazju. “Ifhem aħna bħala pub popolari l-klijenti tagħna dejjem kienu jħobbu jċemplu għall-booking allura l-grupp jrid jiġi joqgħod bilqegħeda hi xi ħaġa normali għalina. U kien hemm dawk in-nies li kienu jċemplu biex jibbukjaw ħalli joqogħdu mal-bar illum ma jistgħux u kif qed tara joqogħdu bilqegħda.” Sostna li l-klijenti kollha tiegħu qed jikooperaw iżda ħafna qed jinsew jilbsu l-maskra sakemm jidħlu u jpoġġu bilqegħda. Qal li għalhekk sabiex jagħmila aktar faċli lil klijenti jadattaw f’dawn iċ-ċirkostanzi straordinarji qed jipprovdu l-maskri huma stess."
2020-08-23,"35 każ ġdid tal-COVID-19 f’Malta, ifiqu 33 persuna",https://www.tvm.com.mt/mt/news/35-kaz-gdid-tal-covid-19-fmalta-ifiqu-33-persuna/,"Fl-aħħar 24 siegħa nstabu 35 każ ġdid ta’ Coronavirus minn fost 2,173 swab tests. L-awtoritajiet tas-saħħa qalu li fl-aħħar 24 siegħa fiequ 33 persuna oħra u b’hekk l-ammont ta’ persuni f’Malta li rkupraw mill-Covid-19 tela’ għal 934. Minn Marzu ‘l hawn l-ammont ta’ persuni li mardu bil-Covid-19 tela’ għal 1,612 każ li minnhom hemm 668 attivi. L-awtoritajiet tas-saħħa qalu li l-aħħar każijiet għadhom qed jiġu investigati. Qalu li mill-każijiet tal-bieraħ 9 kienu membri tal-familja ta’ każijiet diġà magħrufa li pożittivi. Ieħor kien f’kuntatt diretti ma’ persuna pożittiva. 3 każijiet kienu kollegi ta’ post tax-xogħol filwaqt li każ ieħor huwa mill-grupp ta’ Paceville."
2020-08-22,"“Mummy, jaqaw oħti ma tridx tiġi Malta?” – tfal addottati għadhom imwaħħlin l-Indja",https://www.tvm.com.mt/mt/news/adoptions-indja/,"Żewġ ommijiet addottivi qed jistennew li minn jum għall-ieħor jitħallew imorru l-Indja biex iġibu Malta lil uliedhom li minħabba l-pandemija, il-proċess tal-addozzjoni waqaf ħesrem. Ma’ Television Malta, iż-żewġ ommijiet stqarrew li ilhom xhur jgħixu kalvarju minħabba l-ħsieb li wliedhom jistgħu jimirdu . . . jew saħansitra jmutu . . . għax ilaqqtu l-virus li ġab lill-Indja għarkupptejha. Anamika Farrugia għandha 5 snin. Ġiet addottata mill-Indja tliet snin ilu minn koppja Għawdxija. Iċ-ċkejkna għandha seba’ mitt sena sakemm tiltaqa’ ma’ oħtha addottiva mill-Indja wkoll. “Se ngħid jew se titkellem inti? Inti. Anamika dalgħodu qaltli mummy, se nixtrilek xi ħaġa. Qaltli imma mhux se nagħtihielek issa u x’ħin tiġi Sathvika, ntihuhielek ma’ xulxin.” Fl-innoċenza tagħha, it-tifla taħseb li oħtha trid tibqa’ l-Indja. “Tgħidli Mummy, Sathvika reġa’ bdielha. Mhux ġejja. Ma tridx tiġi magħna. Għidli inti x’ferita tħoss dak il-ħin,” qalet l-omm addottiva Angie Farrugia. Anamika u l-ġenituri tagħha ilhom fuq xwiek minn Marzu. F’dak ix-xahar, il-Gvern Indjan għalaq il-fruntieri għax faqqgħet l-imxija tal-Covid-19. “Issaqsini fuqha kull siegħa sirna. Fi x’ħin ġejja s-sister tiegħi? Is-sitwazzjoni ma kissritx lili u lir-raġel tiegħi, imma lilha wkoll,” kompliet is-Sinjura Farrugia. Fl-aħħar 24 siegħa fl-Indja nstabu rekord ta’ 69,000 persuna infettati bil-virus. B’kollox, hemm 3 miljun persuna infettati bil-Covid-19 fl-Indja. Dawn l-aħbarijiet iqanqlu biża’ kbir f’ġenituri bħal Angie tant li billejl mhux jagħlqu għajn m’għajn għax uliedhom jinsabu mwaħħlin fl-orfanotrofji fl-Indja. “Jekk torqod. Jekk torqod. Lanqas naf emminni. Nitlob. Il-ħin kollu nitlob sirt,” kompliet Angie Farrugia. “Hemm dik il-biża’ li huma jlaqqtuha u allaħares qatt – il-Bambin inixxifli lsieni – nispiċċaw mingħajrha din it-tifla,” qalet l-omm addottiva Svetlana Camilleri. Svetlana Camilleri bdiet il-proċess tal-addozzjoni sentejn ilu biex issir omm għall-ewwel darba. Ippruvat l-IVF darbtejn iżda ma rnexxilhiex tinqabad tqila. Jistqarru li l-firda minn ma’ wliedhom kiefra wisq. “It-tama tagħna hi li t-tfal tagħna jkunu hawn magħna llum qabel għada,” qalu ż-żewġ ommijiet. Sadanittant, iż-żewġ ommijiet u l-familji tagħhom qed jistennew bil-ħerqa li jingħataw permess biex imorru l-Indja, ħalli fl-aħħar iġibu lil uliedhom Malta. Huma raddew ħajr lill-Aġenzija Tama li qed tagħmel minn kollox biex tgħin koppji oħrajn li nqabdu f’din is-sitwazzjoni."
2020-08-22,“Eżawriti” – ġenituri ta’ tfal b’diżabilità jagħmluha ta’ għalliema u terapisti,https://www.tvm.com.mt/mt/news/ezawriti-genituri-ta-tfal-bdizabilita-jaghmluha-ta-ghalliema-u-terapisti/,"Il-coronavirus fissret piż u pressjoni ferm akbar għal familji ta’ tfal b’diżabilità. Dan għaliex il-pandemija mhux biss ħarbtet ir-rutina ta’ wliedhom li għandhom bżonn attenzjoni u appoġġ kontinwu, imma ħafna minnhom stqarrew li ilhom kważi sitt xhur mingħajr terapija, l-ewwel minabba r-restrizzjonijiet u wara minħabba l-azzjonijiet industrijali li ġew irtirat fl-aħħar jumejn. Omm spjegat kif tul din il-pandemija spiċċat tagħmilha ta’ għalliema u terapista: “Kienet esperjenza li f’mumenti nista’ ngħid li kont eżawrita!” Fl-aħħar 170 ġurnata mindu bdiet il-pandemija tal-coronavirus f’Malta, il-ġenituri ta’ tfal b’diżabilità ffaċċjaw sfidi ferm akbar minn ġenituri oħrajn u li fi kliemhom ma kienux imħejjija għalihom. Karen Buttigieg hija omm tifel ta’ tmien snin li għandu diżabilità. Hija rrakkontat li waqt li kompliet bil-ħidma tagħha online, qattgħet sigħat tirriċerka dwar kif tista’ tgħin bl-aħjar mod lil binha. “Kont ukoll qed nagħmel home schooling għat-tifel, kont ukoll qed inservi ta’ terapista jiġifieri kien żmien fejn ħassejt li qiegħda waħdi f’dan kollu jiġifieri plus il-pressjoni u l-biża’ u l-ansjetà ta’ virus li taf li jekk jidħol fid-dar tiegħek fir-realtà tista’ tkun ta’ konsegwenza kbira għat-tifel,” qalet Karen Buttigieg. Karen Buttigieg li hija membru tal-Kumitat tal-Għaqda Ġenituri ta’ Tfal b’Diżabilità spjegat li numru kbir ta’ tfal b’diżabilità ilhom minn Marzu ma jaraw lit-terapista tagħhom – l-ewwel minħabba l-COVID u fl-aħħar ġimgħat minħabba li l-professjonisti speċjalizzati fil-qasam tas-saħħa kienu qed isegwu direttivi tal-UĦM Voice of the Workers, li ġew sospiżi nhar l-Ħamis li għadda. “Alavolja fil-privat b’xi mod jew ieħor il-mezzi nstabu jiġifieri se jekk online sew jekk b’mod fiżiku. Tajjeb li ngħidu li kien hemm xi terapisti li kkuntattjaw lill-ġenituri u saru xi sezzjonijiet online jiġifieri din kienet possibilità,” qalet Karen Buttigieg. Il-Kummissarju għad-Drittijiet tal-Persuni b’Diżabilità, Oliver Scicluna qal li f’dawn iċ-ċirkostanzi ħafna tfal bdew jitilfu l-ħiliet li kienu kisbu fis-snin ta’ qabel. Innota li t-terapija online mhijiex dejjem l-aħjar soluzzjoni speċjalment għal tfal li għandhom ċertu kundizzjonijiet. “Minħabba li l-persuna b’diżabilità tkun ukoll trid tibni bond mat-terapista/mal-professjonist u għalhekk dejjem sħaqt l-importanza li jsiru b’mof fiżiku,” qal il-Kummissarju għad-Drittijiet tal-Persuni b’Diżabilità Oliver Scicluna. Is-Sur Scicluna saħaq li t-terapija hija kruċjali għall-iżvilupp tat-tfal: “Jien persuna b’diżabilità twelid b’diżabilità u l-fatt li jien illum nimxi jiġifier – jiena spina bifida għandi – il-fatt li jien illum nimxi huwa grazzi għat-terapija u għat-terapisti li ħadmu miegħi fil-passat.”"
2020-08-22,"L-imwiet bil-Covid fid-dinja jaqbżu t-800,000",https://www.tvm.com.mt/mt/news/l-imwiet-bil-covid-fid-dinja-jaqbzu-t-800000/,"Skont is-sit Johns Hopkins, l-imwiet bil-Covid-19 fid-dinja, qabżu it-800,000. L-infezzjonijiet tal-coronavirus fid-dinja qed joqorbu it-23 miljun filwaqt li minnhom fiequ kważi 15-il miljun. Fl-aħħar 24 siegħa, l-Indja irreġistrat rekord ta’ aktar minn 69,000 każ ġdid ta’ coronavirus, bl-għadd totali ta’ każi issa qed joqrob it-tliet miljuni. Fl-Indja hemm it-tielet l-ogħla numru ta’ infezzjonijiet fid-dinja wara l-Istati Uniti u l-Brażil. Il-pajjiż fl-Ażja għandu wkoll ir-raba’ l-ogħla numru ta’ mwiet. Madankollu, skont il-Ministeru tas-Saħħa Indjan, qed isiru miljun test kuljum u li r-rata ta’ fejqan qed togħla wkoll.  "
2020-08-22,31 każ ġdid ta’ Covid-19 f’Malta – ifiqu 47 oħra,https://www.tvm.com.mt/mt/news/31-kaz-gdid-ta-covid-19-fmalta-ifiqu-47-ohra/,"Fl-aħħar 24 siegħa nstabu 31 każ ġdid ta’ coronavirus minn fost 2,310 swab tests. L-awtoritajiet tas-saħħa qalu li fl-aħħar 24 siegħu fiequ 47 persuna oħra u b’hekk l-ammont ta’ persuni f’Malta li rkupraw mill-Covid-19 tela għal 901. Minn Marzu ‘l hawn l-ammont ta’ persuni li mardu bil-Covid-19 tela’ għal 1577 każ li minnhom hemm 666 attivi. L-awtoritajiet tas-saħħa qalu li l-aħħar każijiet għadhom qed jiġu nvestigati. Qalu li mill-każijiet tal-bieraħ 8 każi kienu membri tal-familja ta’ każijiet diġà magħrufa li pożittivi. Tlieta oħra kienu kuntatti diretti ta’ persuni pożittivi. Żewġ każijiet kienu kollegi ta’ post tax-xogħol filwaqt li każ ieħor huwa mill-grupp ta’ Paceville.  "
2020-08-22,Il-pandemija tal-Covid-19 tista’ tintemm sa sentejn oħra – il-Kap tal-WHO,https://www.tvm.com.mt/mt/news/il-pandemija-tal-covid-19-tista-tintemm-sa-sentejn-ohra-il-kap-tal-who/,"Il-Kap tal-Għaqda Dinjija tas-Saħħa, WHO qal li jittama li l-pandemija tal-coronavirus tintemm sa inqas minn sentejn oħra. Huwa u jitkellem f’Ġinevra, Tedros Adhanom Ghebreyesus qal li d-dinja kienet damet sentejn biex sabet tarf tal-influwenza Spanjola tal-1918. Il-pandemija tal-influwenza Spanjola kienet qatlet minn tal-anqas 50 miljun persuna. Il-coronavirus s’issa qatel 800,000 persuna u nfetta kważi 23 miljun ruħ. Il-Kap tal-WHO qal li l-avvanzi fit-teknoloġija jistgħu jippermettu lid-dinja sabiex twaqqaf il-virus tal-Covid-19 f’inqas żmien filwaqt li saħaq fuq l-importanza tal-għaqda nazzjonali u solidarjetà globali. Mistoqsi dwar l-allegazzjonijiet ta’ korruzzjoni fir-rigward ta’ ilbies protettiv waqt il-pandemija fl-Afrika t’Isfel u f’pajjiżi oħra, huwa wieġeb li dan huwa kriminali u li kull forma ta’ korruzzjoni hija inaċċettabbli. Żied li l-korruzzjoni fl-ilbies protettiv għalih huwa qtil għaliex jekk il-ħaddiema tas-saħħa jaħdmu mingħajr ilbies protettiv id-dinja tkun qed tpoġġi ħajjithom kif ukoll ħajjet in-nies li qed jikkuraw f’riskju."
2020-08-22,ARA: Jinżel l-inspector mill-karozza tal-linja u jneħħi l-maskra,https://www.tvm.com.mt/mt/news/ara-jinzel-l-inspector-mill-karozza-tal-linja-u-jnehhi-l-maskra/,"Filmat miġbud dalgħodu fuq il-karozza tal-linja 661 juri passiġġier ixejjer il-maskra f’idu. Persuni li kienu fuq tal-linja qalu lil TVM li urtaw ruħhom meta dalgħodu raw lil dan il-passiġġier jiżbalja darbtejn b’periklu għal ħaddieħor. Qalu li r-raġel kellu saqajh fuq is-siġġu, u meta tela’ l-inspector fuq tal-linja niżżel saqajh. Meta l-inspector niżel, iżda, dan reġa’ tella’ saqajh fuq is-siġġu u anki neża’ l-maskra u qagħad ixejjriha f’idu sakemm jitkellem fuq it-telefon. In this experiment, investigators visualized approximately 300 droplets that were generated during speech. The droplets decreased in number with lower amplitude-speech and were almost eliminated when the speaker’s mouth was covered with a damp cloth. #COVID19 — NEJM (@NEJM) April 15, 2020 Skont studju li sar minn National Institutes of Health (NIH) ippubblikat f’April li għadda, m’hemmx bżonn li wieħed jagħtas jew jisgħol biex ixerred il-virus meta jkun bla maskra, għax meta wieħed jitkellem ukoll itir il-bżieq, fejn iktar ma wieħed jitkellem b’leħen għoli iktar itajjar. L-awtoritajiet għadhom qed jagħmlu spezzjonijiet kontinwi, u min jinqabad mingħajr maskra fuq it-trasport pubbliku, inkluż tal-linja u l-vapur t’Għawdex, jista’ jeħel €50."
2020-08-21,‘Malta għandha t-tieni l-ogħla rata ta’ testijiet u r-raba’ l-inqas rata ta’ mwiet bil-Covid-19′,https://www.tvm.com.mt/mt/news/malta-ghandha-t-tieni-l-oghla-rata-ta-testijiet-u-r-raba-l-inqas-rata-ta-mwiet-bil-covid-19/,"L-istatistiku Dr Vincent Marmara qal li meta mqabbel ma’ pajjiżi oħrajn fl-Unjoni Ewropea, Malta għandha t-tieni l-ogħla rata ta’ testijiet u r-raba’ l-inqas rata ta’ mwiet bil-Covid-19. F’intervista ma’ TVM, qal li minkejja dan jeħtieġ ikomplu jittieħdu l-miżuri kollha biex ir-rata ta’ trasmissjoni tal-virus tinżel taħt il-wieħed mill-1.56 li tinsab bħalissa. L-Istatistiku Dr Vincent Marmara qal li b’rata ta’ trażmissjoni tal-virus minn persuna għal oħra li bħalissa f’Malta tinsab fil-livell ta’ wieħed punt ħamsa sitta (1.56), kien importanti ħafna li jidħlu fis-seħħ numru ta’ restrizzjonijiet u miżuri biex l-imxija tkun ikkontrollata. F’kummenti lil TVM, Dr Marmara qal li r-rata bħalissa hi fl-istess livell ta’ kif kienet lejn tmiem April li għadda waqt il-qofol tal-ewwel ċiklu tal-pandemija f’Malta. “B’hekk l-importanza tal-poplu li japplika s-social distancing ħalli ovvjament kemm jista’ jkun nikkontrollaw l-imxija biex inkunu nistgħu ninżlu l-valur kemm jista’ jkun, ovvjament l-għan prinċipali tagħna hu li l-valur ikun inqas minn wieħed.” Mill-kalkoli matematiċi ta’ Dr Marmara bbażati fuq mudelli li qed jintużaw fir-Renju Unit, spjega li waqt li fl-aħħar ftit ġimgħat, Malta rat żieda fil-każijiet ġodda, enfasizza li hu importanti li npoġġu kollox f’kuntest. “Eżempju f’Malta mill-pajjiżi tal-UE hu t-tieni l-iktar pajjiż li qed jagħmel testijiet meta mqabbel mal-popolazzjoni tiegħu, anke jekk inħarsu eżempju lejn in-numru ta’ mwiet, Malta hi waħda mill-inqas pajjiżi li fir-realtà qed tirreġistra mwiet meta kkumprat mal-popolazzjoni tagħna.” Stqarr li fl-aħħar jiem minbarra ż-żieda f’Malta kien hemm bosta pajjiżi oħrajn Ewropej li esperjenzaw żidiet fil-każijiet ġodda tal-COVID. “Issa jekk naraw pajjiżi oħrajn bħal per eżempju Spanja hemm rata ta’ trasmissjoni għolja ħafna, hemm pajjiżi bħal Belġju u Franza, imbagħad hemm pajjiżi interessanti bħall-Italja u l-Ingilterra li għalkemm qed jaraw żieda fil-każijiet imma mhux qegħdin jaraw żieda b’rata ta’ trasmissjonijiet għolja ħafna.” Dr Marmara qal li f’Malta bħalissa l-persentaġġ ta’ kemm qed jinstabu każi pożittivi tal-COVID minn fost it-testijiet kollha hu ta’ 2.2%, li jfisser li naqset, hekk kif fil-bidu tal-ġimgħa li għaddiet kienet qrib it-tlieta fil-mija."
2020-08-21,Il-fergħa tal-BOV tal-Gżira terġa’ tiftaħ minn għada wara li impjegat ħareġ bil-Covid-19,https://www.tvm.com.mt/mt/news/il-fergha-tal-bov-tal-gzira-terga-tiftah-minn-ghada-wara-li-impjegat-hareg-bil-covid-19/,"Il-Bank of Valletta qal li l-Fergħa tal-Gżira ser terġa’ tinfetaħ minn għada s-Sibt 22 ta’ Awwissu 2020. Il-Fergħa tal-Gżira kienet temporanjament magħluqa wara li wieħed mill-impjegati irriżulta pożittiv għal COVID-19. Il-bqija tal-impjegati tal-Fergħa qegħdin isegwu l-istruzzjonijiet tal-Awtoritajiet tas-Saħħa. Il-fergħa ġiet iddiżinfetta bil-proċess tlesta u ġie aċċertat li l-Fergħa hija sikura sabiex terġa’ tinfetaħ mill-ġdid. Il-Bank għamel ukoll arranġamenti biex impjegati minn oqsma oħra tal-Bank of Valletta jkunu jistgħu jaqdu lill-klijenti ta’ din il-Fergħa. Sadanittant, l-Awtorità tas-Saħħa se tikkuntattja lil dawk l-individwi li setgħu kienu esposti għall-kontaġju bħala parti mill-protokoll tal-contract tracing. Il-Bank of Valletta se jkompli jieħu l-miżuri kollha meħtieġa fl-aħjar interess u sigurtà tal-klijenti u tal-istaff tiegħu. Il-klijenti huma mħeġġa biex jużaw l-ATMs, BOV Internet Banking, BOV Mobile Banking, BOV Pay u BOV Debit u Credit Cards għall-ħtiġijiet bankarji tagħhom u pagamenti. Barra minn hekk, il-klijenti li jżuru l-Bank għandhom dejjem isegwu l-prekawzjonijiet neċessarji bħad-distanza soċjali, jilbsu l-maskri kif suppost u jużaw sanitiser."
2020-08-21,Covid-19: Malta b’fondi ta’ €243.6 miljun f’self mogħti mill-UE biex jitnaqqsu r-riskji tal-qgħad,https://www.tvm.com.mt/mt/news/cocid-19-malta-bfondi-ta-e243-6-miljun-fself-moghti-mill-unjoni-ewropea-biex-jitnaqqsu-ir-riskji-tal-qghad/,"Fi stqarrija ufiċċjali, il-Gvern qal li Malta hija fost l-ewwel pajjiżi li ser jiġu allokati fondi, li jammontaw għal €243.6 miljun, f’self mogħti mill-Unjoni Ewropea bħala parti mid-deċiżjoni ta’ implimentazzjoni tal-Kunsill dwar l-Istrument Ewropew għall-Appoġġ Temporanju biex jitnaqqsu r-riskji tal-Qgħad f’Emerġenza (SURE). Il-Gvern qal li qed jgħin l-impjiegi u l-intrapriżi matul il-pandemija permezz ta’ diversi skemi u SURE huwa maħsub biex itaffi l-pressjoni fuq il-finanzi pubbliċi li ġiet miż-żieda fin-nefqa pubblika meħtieġa bħala reazzjoni għall-kriżi tal-COVID-19. SURE huwa strument li jipprovdi assistenza finanzjarja lill-Istati Membri Ewropej sa EUR 100 biljun fil-forma ta’ self mill-UE. Inħolqot biex tiġġieled il-konsegwenzi ekonomiċi u soċjali negattivi tat-tifqigħa tal-COVID-19. Huwa sors ta’ assistenza finanzjarja mmirata speċifikament għall-politiki relatati mal-preservazzjoni tal-impjiegi, prinċipalment skemi ta’ xogħol għal żmien qasir u miżuri relatati. Il-Ministru tal-Finanzi u Servizzi Finanzjarji Edward Scicluna jinnota dan l-iżvilupp b’sodisfazzjon hekk kif Malta appoġġjat l-istrument SURE matul l-istadji kollha tad-diskussjoni. Strument bħal dan iffinanzjat mill-Kummissjoni Ewropea, permezz tas-self mis-swieq finanzjarji huwa l-ewwel wieħed tat-tip tiegħu. Malta tilqa’ l-kooperazzjoni addizjonali u f’waqtha li wasslet għal din l-azzjoni."
2020-08-21,Jidħol l-ewwel vapur tal-passiġġieri minn meta feġġet il-Covid-19 f’Malta,https://www.tvm.com.mt/mt/news/jidhol-l-ewwel-vapur-tal-passiggieri-minn-meta-fegget-il-covid-19-fmalta/,"Illum sorġa fil-Port il-Kbir l-ewwel vapur tal-passiġġieri mindu feġġet il-Covid. Minn 1,400 passiġġier abbord, huma biss 500 li niżlu Malta minn fuq il-vapur, b’miżuri stretti, fost l-oħrajn li bilfors iridu jiffurmaw gruppi ta’ 15 biex iżuru l-Belt jew postjiet oħra madwar Malta. Il-ħaddiema Maltin li se jkunu magħhom huma obbligati jagħmlu swab test f’binja qrib it-terminal tal-passiġġieri bħala parti mill-miżuri li qed jiġu segwiti biex titrażżan l-imxija tal-pandemija. Il-Kap tal-Operat tal-Valletta Cruise Port Mark Garcia qal li Malta hi wieħed mill-ftit pajjiżi Ewropej b’nteress kbir mill-operaturi tal-cruiseliners biex tkun fl-itinerarju ta’ dan it-tip ta’ btajjel. Minn maħżen tal-qamħ fi żmien il-Kavallieri għal sala għad-divertiment, u issa għal ċentru tas-swab tests. F’nofs il-pandemija, dan il-post qed jintuża biex ħaddiema Maltin li jaħdmu mal-passiġġieri li se jaslu Malta fuq xi cruiseliners, fosthom xuffiera u gwidi, isirilhom swab test mill-uffiċjali tas-saħħa tal-kumpanija tal-vapuri li se jidħlu fil-Port. B’hekk sakemm tagħlaq il-kċina tal-vapur għall-kolazzjon, il-ħaddiema se jkollom ir-riżultat tal-iswab test f’idejhom. Din hija biss waħda minn fost id-diversi miżuri approvati mill-awtoritajiet tas-saħħa Maltin sabiex il-cruiseliners setgħu jerġgħu jsorġu fil-Port tal-Belt. Sam Mifsud, aġent tal-eskursjonijiet tat-turisti spjega ma’ Television Malta li biex il-passiġġieri jżuru postijiet f’Malta se jkollhom bilfors jifformaw parti minn grupp ta’ 15 magħmula minn qabel, hekk kif ħadd mhu se jitħalla jinżel iħuf fit-toroq tal-Belt waħdu. “Din hi ħaġa tajba għal Malta u l-industrija. Ilna minn Marzu ma jkollna vapur jidħol f’Malta. Din hi xi ħaġa ġdida rridu noqogħodu attenti ħafna bil-protocols li ħadna aħna, ħa l-Gvern, importanti ma jkollnix problemi ħalli l-industrija tal-cruiseliners terġa’ tiġi kif kienet qabel.” Is-Sur Mifsud qal li bil-viġilanza ta’ kulħadd l-industrija tal-cruiseliners f’Malta tista’ tibda t-triq għall-irkupru. Il-Kap tat-Taqsima tal-Operat tal-Valletta Cruise Port, Mark Garcia, qal ma’ dan l-istazzjon li Malta hi waħda mill-ftit pajjiżi Ewropej li rċeviet interess kbir biex terġa’ tibda topera t-turiżmu bil-cruiseliners. Fil-fatt Malta huwa l-ewwel pajjiż li l-port tiegħu se jkun qed jilqa’ passiġieri minn pajjiż ieħor. “Jista’ jkun minħabba f’dawn l-aħħar ġimgħat aħna ħdimna f’daw robusti, biex ikollna l-kontrolli in place biex il-passiġier ikun safeguarded fiċ-ċirkostanzi tal-mument.” L-MSC Grandiosa, li jesa 5,000 persuna, huwa l-ewwel vapur li daħal fil-Port il-Kbir b’1,400 persuna. Minnhom 500 passiġier biss mistennija jinżlu Malta."
2020-08-21,36 każ ġdid ta’ Covid-19 f’Malta – imfejqa 52 oħra,https://www.tvm.com.mt/mt/news/36-kaz-gdid-ta-covid-19-fmalta-imfejqa-52-ohra/,"L-għaxar vittma tal-COVID-19 f’Malta huwa raġel ta’ 72 sena li miet waqt li kien fit-Taqsima tal-kura intensiva tal-Isptar Mater Dei ġimgħa wara li ttestja pożittiv għal coronavirus. Waqt konferenza tal-aħbarijiet, is-Supretendent tas-Saħħa Pubblika, il-Professur Charmaine Gauci qalet li l-anzjan kellu diversi kundizzjonijiet mediċi oħra iżda mhux dak li kien qed jiġi spekulat fil-media soċjali. “Tajjeb nikkonferma li dan ir-raġel ma kienx qed jattendi trattament tal-cancer f’dak iż-żmien qabel kellu l-COVID u lanqas kien qiegħed f’home”. Il-Professur Gauci qalet ukoll li fl-aħħar 24 siegħa sa nofsinhar instabu 36 persuna pożittiva għal Covid-19 waqt li fiequ 52 biex issa l-każi attivi niżlu għal 682. Il-każi pożittivi nstabu minn fost ftit inqas minn elfejn u ħames mitt swab test. Il-Professur Gauci qalet li bħalissa hemm tliet persuni fuq ventilator fl-ITU f’kundizzjoni kritika iżda stabbli, erba’ pazjenti oħrajn fl-IDU, tliet pazjenti f’wards li ntramaw apposta waqt li 17-il pazjent jinsabu fl-Isptar Boffa u 12 fl-Isptar St Thomas. Spjegat li fl-aħħar ħames ġimgħat minn meta bdew jerġgħu jiżdiedu l-każijiet, l-eta’ medja tal-persuni infettati żdiedet minn 24 sena fl-ewwel ġimgħa għal 38 sena fl-aħħar ġimgħa. Il-Professur Gauci qalet li għalkemm fl-aħħar ftit jiem kien hemm tnaqqis żgħir fl-għadd ta’ każijiet ġodda, ir-rata ta’ trasmissjoni għadha fil-livell ta’ taħt it-tnejn u l-akbar żewġ gruppi ta’ infezzjonijiet ġejjin minn nightclubs u Paceville kif ukoll mill-familji tant li jekk tgħoddhom flimkien fl-aħħar ġimgħa kien hemm 72 każ. “Meta jkollna każ li huwa pożittiv dawk in-nies li jkunu f’kuntatti magħhom nittestjahom biex naraw kemm kien kbir dak il-cluster imma iktar u iktar anke biex il-persuni pożittivi ntuhom kura li jkun hemm bżonn” Mistoqsija minn TVM dwar l-immigranti li ddaħlu Malta l-Ħamis filgħaxija, is-Supretendent tas-Saħħa Pubblika qalet li se jiġu ttestjati. “Bħalma nagħmlu dejjem l-immigranti aħna kif jidħlu dawn jiddaħlu f’iżolament u bħalissa qed nippreparaw kollox biex għada jsirulhom is-swab tests wkoll”. Dwar il-miżuri ġodda għall-passiġġieri li jaslu Malta minn pajjiżi fil-lista oranġjo li jridu jippreżentaw ċertifikat negattiv tal-COVID li jkun sar sa 72 siegħa qabel il-ħin tat-titjira, il-Professur Gauci qalet li l-lista se tkun riveduta kull ġimgħa u tidħol fis-seħħ min-nofsillejl tal-Ġimgħa. Waqt il-konferenza tal-aħbarijiet, is-Supretendent tas-Saħħa Pubblika qalet li l-iskola hi prijorità u se tara li x-xahar id-dieħel l-iskejjel jiftħu bil-miżuri kollha."
2020-08-21,Konferenza tal-aħbarijiet mis-Supretendent tas-Saħħa Charmaine Gauci,https://www.tvm.com.mt/mt/news/konferenza-tal-ahbarijiet-mis-supretendent-tas-sahha-charmaine-gauci/,"Is-Supretendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30. Il-konferenza se tixxandar live fuq TVM, Radju Malta, tvm.com.mt u Facebook ta’ TVM. Dalgħodu l-Ministeru għas-Saħħa qal li anzjan ta’ 72 sena kien l-10 vittma tal-Covid-19 f’Malta. Ara wkoll: Anzjan ta’ 72 sena l-10 vittma tal-Covid-19 f’Malta "
2020-08-21,Anzjan ta’ 72 sena l-10 vittma tal-Covid-19 f’Malta,https://www.tvm.com.mt/mt/news/anzjan-ta-72-sena-l-10-vittma-tal-covid-19-fmalta/,Jitilgħu għal 10 l-pazjenti li mietu bil-Covid-19 f’Malta hekk kif il-Ministeru għas-Saħħa kkonferma li anzjan ta’ 72 sena miet waqt li kien pożittiv għall-virus. L-anzjan kellu diversi kundizzjonijiet mediċi ulterjuri barra l-virus. L-anzjan ġie kkonfermat pożittiv għall-virus fl-14 t’Awwissu u kien qe djingħata l-kura fl-isptar St Thomas fejn aktar tard ġie ttrasferit f’Mater Dei. Id-disa’ vittma li miet kawża tal-Covid-19 kien fid-29 ta’ Mejju li għadda. Ara wkoll: Raġel ta’ 68 sena d-disa’ vittma tal-Coronavirus f’Malta 
2020-08-21,"Franza b’żieda kbira fil-każijiet tal-COVID-19 – taqbeż l-4,000 każ ġdid",https://www.tvm.com.mt/mt/news/franza-bzieda-kbira-fil-kazijiet-tal-covid-19-taqbez-l-4000-kaz-gdid/,"Franza rreġistrat żieda qawwija ta’ infezzjonijiet ta’ Coronavirus fl-aħħar sigħat tant li kienu rrapurtati 4,770 każ ġdid, l-ewwel darba lin-numru ta’ każi ġodda qabeż l-4,000. Anke Spanja, il-Ġermanja u l-Italja kellhom rekord ta’ każi ġodda ta’ infezzjonijiet ta’ Coronavirus. Fir-Renju Unit ukoll kien hemm żieda fl-infezzjonijiet fejn tilfu ħajjiethom kważi 1,200 persuna. Ħafna mill-każi rrapurtati jinvolvu żgħażagħ bl-Awtoritajiet jgħidu li mhux qed jinżammu r-restrizzjonijiet neċessarji fosthom id-distanza soċjali u anke qed isir ħafna vjaġġar."
2020-08-20,40 każ ġdid ta’ Covid-19 f’Malta – ifiqu 18 oħra,https://www.tvm.com.mt/mt/news/40-kaz-gdid-ta-covid-19-fmalta-ifiqu-18-ohra/,"L-awtoritajiet tas-saħħa ħabbru 40 każ ġdid ta’ Covid-19 f’Malta. Ir-riżultati pożittivi għall-coronavirus ħarġu minn fost rekord ta’ 3,030 swab test. Fl-aħħar 24 siegħa fiequ wkoll 18-il persuna oħra biex issa l-ammont ta’ persuni li rkupraw mill-Covid-19 f’Malta huwa ta’ 802. Minn Marzu ‘l hawn kien hawn total ta’ 1,510 persuni li mardu bil-coronavirus u li minnhom 699 għadhom attivi. L-awtoritajiet tas-saħħa qalu li l-każijiet tal-lum għadhom qed jiġu nvestigati filwaqt li taw dettalji dwar il-każijiet tal-bieraħ. Mill-każijiet tal-bieraħ, 5 kienu membri tal-familja ta’ każijiet magħrufa li ħarġu pożittivi, 6 kienu kuntatti diretti ta’ persuni pożittivi għall-Covid-19, 9 kienu kollegi ta’ persuni pożittivi għall-virus, 3 huma mill-grupp ta’ Paceville filwaqt li żewġ każijiet huma importati. "
2020-08-20,Jiżdiedu l-każijiet ġodda bil-Covid-19 fl-Ewropa,https://www.tvm.com.mt/mt/news/jizdiedu-l-kazijiet-godda-bil-covid-19-fl-ewropa/,"Diversi pajjiżi fl-Ewropa qed jirrapportaw żieda fil-każijiet ġodda ta’ coronavirus. Uħud minnhom fl-aħħar 24 siegħa irreġistraw l-ogħla ċifri ta’ każijiet ġodda fl-aħħar xhur. Spanja rreġistrat 3,715 każ ġdid ta’ Covid-19 – l-ogħla ammont minn meta l-pajjiż ħareġ minn lockdown strett lejn l-aħħar ta’ Ġunju. L-Italja rreġistrat 642 każ ġdid ta’ coronavirus – l-ogħla ammont minn l-aħħar ta’ Mejju. Il-Ġermanja ukoll irreġistrat 1,707 każ ġdid ta’ Covid-19 li huwa l-ogħla ammont għall-pajjiż minn April. Diversi pajjiżi Ewropej introduċew restrizzjonijiet fuq l-ivjaġġar minbarra l-miżuri biex tinżamm id-distanza soċjali u jintlibsu l-maskri fi sforz biex jikkontrollaw l-imxija. Skont is-sit Johns Hopkins l-infezzjonijiet bil-coronavirus fid-dinja qabżu it-22,423,000."
2020-08-20,Il-membri kollha tal-MAM obdew id-direttiva ta’ strajk ta’ siegħa,https://www.tvm.com.mt/mt/news/il-membri-kollha-tal-mam-obdew-id-direttiva-ta-strajk-ta-siegha/,"L-Assoċjazzjoni tat-Tobba, il-MAM qalet li l-membri kollha tagħha li jaħdmu fis-saħħa pubblika mxew mad-direttivi tagħha u għamlu strajk ta’ siegħa li ordnat l-assoċjazzjoni għal-lum bejn it-8 a.m. u d-9 a.m. bħala protesta għall-indħil mingħajr bażi xjentifika minn Ministeri oħra. Fi stqarrija l-MAM qalet li xogħol it-tobba tas-saħħa pubblika jinkludi l-kordinazzjoni fil-ħidma dwar il-Covid-19. Normalment jagħmlu xogħol amministrattiv, jorganizzaw u jipparteċipaw fiċ-ċentri tal-iswabbing u jfittxu u jagħmlu contact tracing ta’ każijiet attivi. Dawn it-tobba jiġbru u janalizzaw ukoll data oħra dwar il-Covid-19 li jwassal għal pariri xjentifiċi u huma speċjalizzati fl-epidemjoloġija li hija x-xjenza kif tikkontrolla epidemiji. Ara wkoll: Iwissu b’konsegwenzi fuq is-saħħa pubblika jekk ma jitħallewx jaħdmu mingħajr pressjoni "
2020-08-20,Iwissu b’konsegwenzi fuq is-saħħa pubblika jekk ma jitħallewx jaħdmu mingħajr pressjoni,https://www.tvm.com.mt/mt/news/iwissu-bkonsegwenzi-fuq-is-sahha-pubblika-jekk-ma-jithallewx-jahdmu-minghajr-pressjoni/,"L-Assoċjazzjoni Medika Maltija, il-MAM u l-Assoċjazzjoni tat-Tobba Speċjalisti tas-Saħħa Pubblika, il-MAPHM qalu li l-kummenti li għamel Direttur tal-Awtorità tat-Turiżmu li biha ta struzzjonijiet lill-istabbilimenti biex iduru mal-avviż legali li għandu l-għan li jipproteġi s-saħħa pubblika, huwa wieħed mill-eżempji kif ċerti gruppi jagħmlu pressjoni biex jippruvaw jimminaw l-isforzi tal-professjonisti tas-saħħa biex jikkontrollaw il-pandemija. Fi stqarrija konġunta, l-assoċjazzjonijiet qalu li dawn huma attakki kontinwi kontra l-professjoni tas-saħħa pubbliku li l-uniku interess tagħha huwa s-saħħa tal-pubbliku. Qalu li ma jistgħux jaħdmu aktar f’ambjent fejn il-ħidma tagħha hija kontinwament imminata u qalu li huma ma jistgħux jinżammu responsabbli għall-falliment tal-Gvern li jagħti prijorità lill-interessi ekonomiċi tal-ftit fuq is-saħħa tal-popolazzjoni. Qalu li wara l-ħidma li saret biex il-pandemija tinżamm taħt kontrol, ittieħdu deċiżjonijiet li wasslu biex issa hemm żieda qawwija fil-każijiet. Saħqu li l-coronavirus huwa theddida reali kontra l-mod kif ngħixu u jekk ma nikkontrollawx, se nibqgħu nitilfu l-kontroll u nispiċċaw f’sitwazzjoni agħar minn dik li ninsabu fiha bħalissa. Qalu li huwa għalhekk li t-tobba, għajr dawk li jaħdmu fiċ-ċentri tal-iswabbings, se jkunu qed jipprotestaw kontra l-mod kif il-Gvern qed jimmaniġja l-imxija billi jistrajkaw bejn it-8 a.m. u d-9 a.m. il-Ħamis 20 ta’ Awwissu 2020. Temmew jgħidu li jekk l-awtoritajiet tas-saħħa pubblika ma jitħallewx jaħdmu mingħajr influwenzi u pressjoni, se jkun hemm konsegwenzi fuq is-saħħa tal-popolazzjoni. Ara wkoll: It-tobba fis-saħħa pubblika bi strajk ta’ siegħa għada "
2020-08-19,Il-PN b’talba għal diskussjoni dwar l-impatt tal-Covid-19 fuq Għawdex,https://www.tvm.com.mt/mt/news/il-pn-btalba-ghal-diskussjoni-dwar-l-impatt-tal-covid-19-fuq-ghawdex/,"Il-Partit Nazzjonalista talab formalment biex jitlaqqa’ malajr kemm jista’ jkun il-Kumitat Parlamentari ghal Ghawdex, biex issir diskussjoni dwar kif l-imxija tal-coronavirus qed tolqot lil Għawdex. Fi stqarrija mill-kelliema tal-Oppożizzjoni Chris Said, Fredrick Azzopardi u Kevin Cutajar, intqal li l-Gvern għandu jassigura fost oħrajn kif l-aċċess għal Għawdex qed jiġi kkontrollat, kif l-ekonomija Għawdxija se tintlaqat u kif is-servizzi tas-saħħa f’Għawdex qed jilqgħu għall-effetti tal-virus."
2020-08-19,47 każ ġdid ta’ Covid-19 f’Malta – imfejqa 18,https://www.tvm.com.mt/mt/news/47-kaz-gdid-ta-covid-19-fmalta-imfejqa-18/,Il-Ministeru għas-Saħħa kkonferma li fl-aħħar 24 siegħa ħarġu 47 każ ġdid ta’ Covid-19 f’Malta mentri 18-il persuna fiequ mill-marda. Il-każijiet tal-lum għadhom qed jiġu investigati iżda minn tal-bieraħ 6 każijiet huma membri tal-familja ta’ każijiet li kienu diġà magħrufa mal-awtoritajiet. 3 każijiet minn tal-bieraħ kienu persuni f’kuntatt dirett ma’ każijiet diġà magħrufa mentri 13 oħra huma każijiet sporadiċi. 
2020-08-19,Covid-19: L-Awtorità għat-Turiżmu tiċċara xi punti dwar il-ftuħ ta’ bars u każini,https://www.tvm.com.mt/mt/news/covid-19-l-awtorita-ghat-turizmu-ticcara-xi-punti-dwar-il-ftuh-ta-bars-u-kazini/,"B’referenza għall-avviż legali pubblikat ilbieraħ b’rabta mar-regolamenti ġodda li jirregolaw il-ftuħ tal-bars u każini, il-liġi taqra li bars u każini jistgħu jservu xorb u ikel, iżda biss lill-klijenti bil-qiegħda mal-imwejjed. Dan qalitu l-Awtorità għat-Turiżmu fi stqarrija fejn kompliet tispjega li l-enfasi ewlenija tibqa’ fuq il-kunċett ta’ klijent bilqiegħda ma’ mejda u mhux idur bil-wieqfa, bid-distanza soċjali relattiva applikabbli. Id-definizzjoni ta’ ikel servut minn bar jew każin, qalet l-MTA, sekondarja għall-prinċipju ewlieni msemmi qabel, għandha tiġi interpretata bħala snacks u platters, bi spirtu ta’ raġjonevolezza u sens komun. Li wieħed idur mal-ispirtu tal-liġi u jipprova jgħawweġ regolament u jnaqqas minn dan ir-rekwiżit a skapitu tas-saħħa tan-nies, qalet l-MTA,  mhux aċċettabbli. L-Awtorità qalet li se tibqa’ tenfasizza r-responsabbiltà u d-dixxiplina."
2020-08-18,ARA: Għadd ta’ passiġġiera bla maskra fuq il-Gozo Channel,https://www.tvm.com.mt/mt/news/ara-ghadd-ta-passiggiera-bla-maskra-fuq-il-gozo-channel/,"Persuna li kmieni waranofsinhar illum kienet fuq vapur tal-Gozo Channel qalet li kien hemm ħafna nies mingħajr maskra, anki jekk l-ispezzjonijiet mill-awtoritajiet għadhom għaddejjin b’mod regolari. Filmat li ġibdet l-istess persuna juri li minn dawk li kienu madwarha, ħafna minnhom neżgħu l-maskra, hekk kif din tidher imdendla m’għonqhom, f’idejhom, jew biswithom fuq il-bank. Persuni oħra li tkellmu ma’ TVM ukoll qalu li fl-aħħar jiem osservaw xi persuni mingħajr maskra fuq il-vapur, u li fil-biċċa l-kbira tagħhom dawn kienu turisti. TVM infurmat li fl-aħħar jiem is-Supretendenza tas-Saħħa Pubblika u l-Awtortità għat-Turiżmu, assistiti mill-Pulizija, kienu qed iwettqu spezzjonijiet regolari fuq il-Gozo Channel. Dan kien ikkonfermat minn passiġġiera li nzertaw lill-pulizija jagħmlu rondi fuq il-vapur. Mill-banda l-oħra, il-Kap Eżekuttiv tal-Gozo Channel, Joe Cordina, iċċara li l-infurzar u l-multi mhumiex kompetenza tal-kumpanija. Qal li l-ħaddiema tal-vapur jiġbdu l-attenzjoni tal-passiġġiera huma u telgħin fuq il-vapur, iżda l-irwol tagħhom jieqaf hawn. Kull min jinqabad mingħajr maskra fuq il-vapur jista’ jeħel €50. Filmat: Smudge Thomson – Facebook"
2020-08-18,“Se nagħlqu fi żmien fejn bdejna nolqtu l-quċċata fl-industrija”,https://www.tvm.com.mt/mt/news/se-naghlqu-fi-zmien-fejn-bdejna-nolqtu-l-quccata-fl-industrija/,"F’dawn il-ħinijiet mistenni jkun ippublikat l-avviż legali li jimponi restrizzjonijiet fuq diversi stabbilimenti, fosthom l-għeluq ta’ diskoteki u nightclubs. Television Malta żar diversi stabbilimenti sigħat qabel ikollhom jagħlqu l-bibien għat-tieni darba dis-sena minħabba il-pandemija. Mit-8.00 tal-Erbgħa filgħodu, diskoteki u nightclubs jagħlqu l-bibien. Television Malta jinsab infurmat li l-avviż legali b’rabta ma’ din il-miżura jgħid li kull darba li persuna tinstab ħatja li kisret dawn ir-regolamenti tal-postijiet tad-divertiment teħel multa ta’ €3,000. L-avviż legali se jorbot ukoll li bars u każini għandhom iservu biss ikel, u xorb ma’ ikel biss, lill-klijenti bilqiegħda mal-imwejjed. Ġurnata qabel ħafna mill-istabbilimenti fiż-żona jerġgħu jagħlqu il-bibien għat-tieni darba, din is-sena b’mod indefinit minħabba il-pandemija, żorna Paceville. Sidien tal-istabbilimenti qalu li qed iħossu din id-daqqa iktar minn dik li ħassew meta għalqu fit-18 ta’ Marzu. Philip Fenech, li jirrapreżenta l-istabbilimenti f’Paceville, qal li minkejja li l-kummerċ ma kienx fl-aqwa tiegħu, kemm minħabba n-nuqqas ta’ turisti kif ukoll minħabba r-restrizzjonijiet imposti fuq l-istabbilimenti tad-divertiment, il-miżuri se jidħlu fis-seħħ fiż-żmien li fih l-industrija bdiet tara ftit id-dawl. “Ir-realtà hija li dal-aħħar kienu qed jingranaw. Ironikament se nagħlqu fi żmien fejn bdejna nolqtu l-quċċata fl-industrija. Din hi l-frustrazzjoni. Ir-realtà imma hi li m’hemmx mod ieħor,” qal Philip Fenech, rappreżentant tal-istabbilimenti f’Paceville. Ir-ristoranti iridu jsegwu r-regoli mid-dipartiment tas-saħħa – b’mejda trid tinżamm żewġ metri ‘l bogħod minn oħra waqt li ma jistgħux joqgħodu aktar minn 8 persuni madwar l-istess mejda. Is-Sur Fenech qal li n-natura tal-industrija tad-divertiment ma tantx tgħin lin-nies iżommu d-distanza soċjali, u bħal donnu indika li sidien tal-istabbilimenti kienu qed jantiċipaw li ladarba jiżdiedu n-numri ta’ każi pożittivi, kienu se jidħlu fis-seħħ restrizzjonijiet ġodda. Philip Fenech, li huwa ukoll il-Viċi President tal-Kamra tal-Intrapriżi Żgħar u Medji, qal li sezzjoni tal-industrija rreġistrat riżultati tajbin fl-aħħar xhur, partikolarment minħabba l-vouchers li ngħataw mill-Gvern. “Filfatt hemm min staqsiena jekk il-vouchers jistgħux jiġu estiżi wara Settembru għax issa kif ġiet il-vouchers jistgħu jintużaw biss fl-akkomodazzjoni u f’postijiet fejn hemm l-ikel,” qal is-Sur Fenech. Mill-banda l-oħra stqarr li kien hemm negozji li jiddependu ħafna mit-turiżmu li ma marrux tajjeb wara li reġgħu tħallew jiftħu fl-aħħar xhur, b’uħud se jkollhom jissospendu l-operat tagħhom. Is-Sur Fenech appella lill-Gvern hu biex jibqa’ jagħti għajnuna finanzjarja lill-industrija tad-divertiment. “Waħda mill-appelli tagħna se tkun għal wage supplement. Importanti li l-Gvern jibqa’ jagħtiha. Biex insaħħuha, inżommu l-istabbilimenti tagħna, biex iżommu l-pozizzjoni tagħhom fis-suq.” Infatti, wara l-laqgħa tal-Kabinett ftit tal-jiem ilu mal-Kamra tal-Kummerċ, f’kummenti lill-ġurnalisti, il-Prim Ministru Robert Abela m’eskludiex li s-suppliment tal-paga tal-ħaddiema jiġi estiż. Dwar is-suppliment tal-paga, biex jiġi estiż wara d-data li ġie mħabbra wieħed irid jevalwa s-sitwazzjoni. Sodisfatt għaliex l-ekonomija qed tirpilja b’mod b’saħħtu ma jfissirx li ma jkunx hemm lok fejn wieħed jaġġusta dak il-wage suppliment hija sitwazzjoni fluwida żgur li mhux se nħallu impjiegi jintilefu u negozji jmorru lura."
2020-08-18,ARA: Fuq l-għatba tal-eżamijiet – il-klassijiet armati u l-iskeda fil-posta,https://www.tvm.com.mt/mt/news/ara-fuq-l-ghatba-tal-ezamijiet-il-klassijiet-armati-u-l-iskeda-fil-posta/,"Biex tinżamm id-distanza soċjali bejn mejda u oħra waqt l-eżamijiet tal-O u l-A levels, il-Ministru għall-Edukazzjoni Owen Bonnici qal lil TVM li kellhom jiżdiedu l-postijiet għal dsatax-il skola differenti. Dan hekk kif l-awtoritajiet qed jieħdu l-miżuri meħtieġa biex f’kull klassi jkun hemm inqas studenti bħala parti mill-miżuri biex jikkontrollaw it-tixrid tal-COVID-19. TVM daħal fil-klassijiet fejn se jsiru l-eżamijiet u ta ħarsa lejn l-miżuri li se jittieħdu. Fadal biss 11-il jum sabiex l-ewwel minn kważi tmint elef student jibdew jagħmlu l-eżamijiet tal-O u l-A levels. Għalkemm 4 xhur iktar tard mis-soltu, it-tħejjijiet għall-eżamijiet għaddejjin ġmielhom, fost l-oħrajn biex jiġu rispettati l-miżuri bi protezzjoni għas-saħħa tal-istudenti. Id-direttur eżekuttiv tal-bord tal-Matsec, Dario Pirotta, qal li mit-Tlieta, bdew jintbgħatu fid-djar it-timetables lill-istudenti wara li kellu jsir tibdil biex ikun żgurat li jittieħdu l-miżuri li jnaqqsu t-tixrid tal-COVID-19. “It-timetables tal-matrikola qegħdin fil-ħosta llum stess. Tal-kandidati li se jagħmlu is-SEC se jintbgħatu aktar tard din il-ġimgħa. Dil-ġimgħa ħa jkunu ntbagħatu kollha, li fihom hemm struzzjonijiet li jsegwu l-istudenti, fejn iridu jmorru u s-suġġetti għal xiex applikaw,” spjega Dario Pirotta, Direttur Eżekuttiv tal-bord tal-MATSEC. Crew ta’ TVM daħal f’ waħda mill-klassijiet fil-Junior College li hi armata biex mill-ġimgħa d-dieħla jibdew isiru l-eżamijiet tal-MATSEC. Din il-klassi tesa’ 60 student u normalment għall-eżamijiet joqgħodu 30 student. Minħabba l-miżuri tal-COVID-19 se jpoġġu biss 15-il student fejn is-siġġijiet jinsabu fuq l-imwejjed. L-imwejjed l-oħra fejn hawn distanza ta’ 2 metri minn student għall ieħor se jinżammu vojta biex tinżamm id-distanza soċjali. Il-Ministru għall-Edukazzjoni Owen Bonnici qal li biex tinżamm id-distanza soċjali bejn mejda u oħra, kellhom jiżdiedu il-postijiet fejn isiru l-eżamijiet, li issa se jsiru f’sittax-il skola differenti. Spjega wkoll miżuri oħrajn li jridu jsiru f’dawn iċ-ċirkustanzi bla preċedent. “Il-kunċett li jilbsu l-maskra waqt li deħlin u ħerġin; waqt l-eżami, mhix mandatorja li jilbsuha imma nagħtu l-parir li kemm jista’ jkun jilbsuha,” qal il-Ministru Bonnici. Kif kien jiġri fis-snin ta’ qabel, Dr Bonniċi qal li f’każ li student ikun ma jiflaħx ma jitħalliex jidħol għall-eżami, filwaqt li mhux se jkun permess li jidħlu studenti li jirriżultaw li għandhom it-temperatura għolja meta din tkun qed tittieħed fl-entratura tal-iskola. Irrefera għal żewġ miżuri maħsuba għal studenti fi kwarantina mandatorja. “Fejn jidħlu studenti li applikaw biex immorru f’korsijiet fejn hemm special entry requirements bħall-medicina, dawk li jinsabu kwarantina mandatorja imma mgħandhomx il-COVID-19, imur l-invigilator id-dar u jagħmlu l-eżami d-dar. Il-bqija tal-istudenti se jkunu jistgħu jidħlu l-università xorta bħala probationary students u dak l-eżami jagħmluh fis-sessjonijiet sussegwenti.” Fi stqarrija l-università qalet li dawn il-miżuri japplikaw biss għal dawk li jkunu mitluba mill-awtorità tas-saħħa biex joqgħodu fi kwarantina mandatorja u mhux għal dawk li ma jattendux għall-eżami jew għax ikunu ma jifilħux."
2020-08-18,Ara liema huma l-pajjiżi fil-lista oranġjo,https://www.tvm.com.mt/mt/news/ara-liema-huma-l-pajjizi-fil-lista-orangjo/,"Il-Gvern Malti llum ippubblika l-pajjiżi li jinsabu fil-lista oranġjo, li jfisser li dawk li jaslu f’Malta minn dawn il-pajjiżi jridu jippreżentaw ċertifikat ta’ riżultat negattiv ta’ COVID-19. Din id-deċiżjoni ssegwi dak li tħabbar ilbieraħ waqt konferenza stampa indirizzata mid-Deputat Prim Ministru Chris Fearne u mis-Supretendent tas-Saħħa Charmaine Gauci. Fi stqarrija maħruġa llum mill-Uffiċċju tad-Deputat Prim Ministru u Ministeru għas-Saħħa, u mill-Ministeru tat-Turiżmu, intqal li l-pajjiżi fil-lista oranġjo huma l-Bulgarija, ir-Rumanija u Spanja; applikabbli għall-passiġġieri li ġejjin minn Barċellona, Girona u Madrid. It-turija taċ-ċertifikat se tibda tiġi infurzata minn nhar il-Ġimgħa 21 ta’ Awwissu f’nofsillejl, meta jidħol fis-seħħ l-avviż legali. It-test għall-COVID-19 irid ikun Polymerase Chain Reaction (PCR) test u jrid ikun sar sa mhux aktar minn 72 siegħa qabel it-titjira. Il-passiġġieri li jonqsu milli jippreżentaw dan iċ-ċertifikat jistgħu jiġu sottoposti għal swab test fl-Ajruport Internazzjonali ta’ Malta u jistgħu jintalbu li jinżammu fi kwarantina. Il-Gvern qal li l-lista ta’ pajjiżi se tkun aġġornata minn żmien għal żmien."
2020-08-18,"48 każ ġdid ta’ Covid-19 f’Malta, 7 oħra mfejqa",https://www.tvm.com.mt/mt/news/48-kaz-gdid-ta-covid-19-fmalta-7-ohra-imfejqa/,"L-awtoritajiet tas-saħħa ħabbru li fl-aħħar 24 siegħa rriżultaw 48 każ ġdid ta’ Covid-19 f’Malta. Fl-istess waqt, kienu ddikjarati 7 oħra mfejqa. Dawn irriżultaw minn 2,124 swab test fl-aħħar 24 siegħa. B’kollox issa saru 161,057 test kemm ilu li feġġ il-virus. Każijiet attivi hemm 648 mit-total globali ta’ 1,423 ta’ każijiet ta’ coronavirus reġistrati f’Malta. L-awtoritajiet tas-saħħa qalu li l-każijiet tal-lum għadhom qed jiġu investigati. Sadanittant, b’rabta mal-każi mħabbra lbieraħ, apparti d-dettalji li diġà ngħataw, fl-aħħar sigħat ħareġ li 5 każi kienu membri tal-famija relatati ma’ każi diġà magħrufa, 4 kienu kuntatti diretti ma’ każi magħrufa, 3 kienu kollegi ta’ persuni pożittivi, 2 kienu mill-grupp ta’ Monte Carmeli, 2 mill-grupp tal-iskejjel tal-Ingliż, u 9 minn djar tal-anzjani. "
2020-08-18,ARA: Il-PM jżur il-ħaddiema f’Mater Dei u jirringrazzjahom,https://www.tvm.com.mt/mt/news/ara-il-pm-jzur-il-haddiema-fmater-dei-u-jirringrazzjahom/,"Ilbieraħ il-Prim Ministru Robert Abela għamel żjara għall-għarrieda fl-isptar Mater Dei, fejn iltaqa’ ma’ wħud mill-ħaddiema. Il-Prim Ministru żar diversi taqsimiet tal-isptar fejn qal li rringrazzja lill-ħaddiema tax-xogħol importanti li qed iwettqu. “Apprezzajt id-dedikazzjoni li qed juru,” qal Dr Abela. Żied li f’din iż-żjara wassal il-messaġġ li se jkompli jassigura lill-poplu li l-prijorità ewlenija tiegħu u tal-Gvern se tibqa’ dik li tiġi salvagwardjata saħħet in-nies."
2020-08-17,L-elezzjoni ġenerali fi New Zealand ġiet posposta b’4 ġimgħat minħabba l-imxija tal-Covid-19,https://www.tvm.com.mt/mt/news/l-elezzjoni-generali-fi-new-zealand-giet-posposta-b4-gimghat-minhabba-l-imxija-tal-covid-19/,"Il-kumpanija Ċiniża li tispeċjalizza fil-farmaċewtika CanSino Biologics kisbet l-approvazzjoni mill-gvern Ċiniż biex tibda timmanifattura l-vaċċin kontra l-Covid-19. Din hija l-ewwel liċenzja li se joħroġ il-gvern Ċiniż għall-vaċċin kontra l-Covid-19. Il-kumpanija CanSino Biologics bdiet il-provi tagħha barra ċ-Ċina, b’rapporti qalu li l-provi saru fir-Russja. Il-gvern Ċiniż diġà ta l-approvazzjoni tiegħu biex il-vaċċin jibda jintuża mill-armata filwaqt li l-aħħar provi bdew isiru wkoll fl-Arabja Sawdija u l-Messiku. L-elezzjoni ġenerali fi New Zealand ġiet posposta b’4 ġimgħat minħabba l-imxija tal-COVID-19 u se ssir fis-17 t’Ottubru minflok fid-19 tax-xahar id-dieħel. Il-Prim Ministru Jacinda Ardern kienet taħt pressjoni biex tipposponi l-elezzjoni minħabba l-firxa tal-virus fl-ikbar belt tal-pajjiż Auckland fejn reġgħu qabżu l-mija l-każijiet ta’ Covid-19. Il-pandemija laqtet ukoll appuntamenti elettorali oħra fosthom il-konvenzjoni tal-Partit Demokratiku li parti kbira minnha issa se ssir online. U fil-Ġappun, it-tielet l-ikbar ekonomija fid-dinja sofriet l-ikbar daqqa ta’ ħarta fiż-żminijiet moderni b’waqa’ ta’ kważi 28 fil-mija fi żmien meta t-tkabbir ekonomiku kien diġà beda juri sinjali li se jnaqqas ir-ritmu tiegħu. U fir-Renju Unit, il-gvern qed jikkunsidra jpoġġix miżuri ta’ kwarantina fuq passiġġieri li jaslu mill-Kroazja u l-Greċja wara rapporti ta’ żieda sinifikattiva fir-rati ta’ infezzjonijiet. Madwar id-dinja s’issa mietu 775 elf ruħ bil-COVID-19, filwaqt li l-każi pożittivi rreġistrati laħqu kważi t-22 miljun."
2020-08-17,69 każ ġdid ta’ Covid-19 f’Malta,https://www.tvm.com.mt/mt/news/69-kaz-gdid-ta-covid-19-fmalta/,"Il-Professur Charmaine Gauci waqt il-konferenza stampa tal-lum qalet li fl-aħħar 24 sieagħa ħarġu 69 każ ġdid ta’ Covid-19 f’Malta u fiequ 10 persuni. Il-każijiet tal-lum għadhom qed jiġu investigati mentri mill-każijiet tal-bieraħ, 17-il każ huma membri tal-familja ta’ każijiet li diġà kienu magħrufin, 12 minnhom kienu f’kuntatt diretti ma’ każijiet magħrufa. 7 oħra ħarġu li kienu kollegi tax-xogħol ta’ każijiet pożittivi, 5 huma minn cluster ta’ Mount Carmel, 2 oħra mill-cluster ta’ Paceville u 2 oħra huma każijiet impurtati. 2 persuni infettati huma marbutin ma’ timijiet ta’ football u waterpolo. B’kollox saru 2,269 swab test fl-aħħar 24 siegħa u 158,933 test kemm ilu li feġġ il-virus. Każijiet attivi hemm 607 mit-total globali ta’ 1,375 ta’ każijiet ta’ coronavirus reġistrati f’Malta. Id-Deputat Prim Ministru, Chris Fearne qal ukoll li s’issa qatt ma kellna każ ta’ persuna li ttestjat darbetjn pożittiva għall-Covid-19. "
2020-08-17,"Jagħlqu mill-ġdid il-bars, clubs u discos mill-Erbgħa li ġej",https://www.tvm.com.mt/mt/news/jaghlqu-mill-gdid-il-bars-clubs-u-discos-mill-erbgha-li-gej/,"Min-nhar l-Erbgħa clubs u discos, bars u każini se jgħalqu iżda jistgħu jiftħu biss dawk il-bars li joffru l-ikel. Persuni li jmorru f’dawn il-bars iridu jidħlu bil-maskra u jneħħuha ladarba jpoġġu bilqiegħda. Xorb waħdu ma jistax jiġi ordnat, wieħed irid jordna l-ikel miegħu u jibqa’ bilqiegħda. Dan ħabbru d-Deputat Prim Ministru Chris Fearne f’konferenza tal-aħbarijiet illum fejn qal li mill-Erbgħa li ġej, se jieqfu wkoll il-boat parties. Trasport bil-baħar se jibqa’ jsir bl-użu tal-maskri u ż-żamma tad-distanza soċjali. Qal ukoll li ġemgħat ta’ persuni t’aktar minn 15-il ruħ f’post pubbliku mhux permess. Din il-miżura mhux se tapplika għall-knejjes, postijiet sagri u  funerali, fid-dawl li dawn huma diġà regolati bi protokol ta’ distanza soċjali stretta. Jiżdiedu mal-miżuri li diġà hemm fis-seħħ, mal-lista l-ħamra u l-ħadra ta’ vjaġġar, lista oranġjo. Il-lista l-oranġjo se tkun riveduta kontinwament bil-lista kollha ta’ pajjiżi mistennija titħabbar illejla. Din se tidħol fis-seħħ min-nhar il-Ġimgħa wara nofsillejl. Fl-ajruport ta’ Malta se jibda jsir ukoll random testing, filwaqt li r-restrizzjonijiet l-oħra fuq is-safar se jibqgħu japplikaw. Min jivvjaġġa lejn Malta, mill-pajjiżi fuq il-lista l-ħamra u l-oranġjo jrid jipproduċi ċertifikat negattiv ta’ swab test mhux aktar antik minn 72 siegħa. F’każ li dan iċ-ċertifikat ma jiġix ippreżentat, il-persuna tista’ tinżamm taħt kwarantina obbligatorja ta’ 14-il jum jew ikunu sottomessi għall-ittestjar f’Malta. Tiġijiet, mit-28 t’Awwissu, jistgħu jsiru biss jekk il-mistednin ikunu bilqegħda f’ambjent bħallikieku ta’ ristorant. Id-Deputat Prim Ministru qal ukoll li qed isiru diskussjonijiet mal-Ministeru tal-Edukazzjoni dwar l-eżamijiet kif għandhom isiru. Sewwieqa li jwasslu lil persuni li mhux membri tal-familja tagħhom stess iridu jilbsu maskra. L-użu tal-maskra huwa obbligatorju f’postijiet pubbliċi magħluqa bl-infurzar tal-miżuri se jsir mill-uffiċjali tas-Saħħa Pubblika, il-Pulizija, Transport Malta, l-Awtorità Maltija għat-Turizmu (MTA) u l-uffiċjali tal-LESA. Il-Professur Charmaine Gauci qalet li l-miżuri ġodda ma ddaħħlux fuq ristoranti jew ħwienet tax-xagħar u s-sbuħija għax is-sitwazzjoni baqgħet taħt kontroll, iżda ddaħħlu miżuri minn fejn kien hemm problema ta’ tixrid tal-virus. “Aħna l-ikbar clusters li kellna kienu fejn kien hemm clubs, nies jitħalltu ma’ xulxin, konsum tal-alkoħol, fejn perusna ikun qed jikkonsma iktar alkoħol u għalih diffiċli li jsegwi l-miżuri li rrakomandajna.” Prof Gauci qalet li saru ‘l fuq minn 21,600 spezzjoni fi stabbilimenti u nħarġu 36 multa; saru ‘l fuq minn għaxart elef spezzjoni ta’ mitigazzjoni fejn inħarġu disa’ multi. Dwar użu obbligatorju tal-maskri saru kważi 1,500 spezzjoni u nħarġu 118 ċitazzjoni. Qalet ukoll li mill-bidu tal-pandemija kien hemm kważi ħamsin elf spezzjoni fuq persuni fi kwarantina, li minnhom inħarġu 177 ċitazzjoni fuq nies li kienu f’kuntatt ma’ persuni bil-virus u 16-il ċitazzjoni lil persuni li kienu huma stess pożittivi."
2020-08-17,Konferenza tal-aħbarijiet mid-Deputat Prim Ministru u s-Supretendent tas-Saħħa,https://www.tvm.com.mt/mt/news/konferenza-tal-ahbarijiet-mid-deputat-prim-ministru-u-s-supretendent-tas-sahha/,"Fil-11am, id-Deputat Prim Ministru u Ministru għas-Saħħa, Chris Fearne u s-Supretendent tas-Saħħa Charmaine Gauci se jindirizzaw konferenza tal-aħbarijiet. Il-konferenza se tixxandar fuq TVM, tvm.com.mt u Facebook ta’ TVM. Ara wkoll: Għada mistennija jitħabbru miżuri ġodda b’rabta mal-Covid-19 "
2020-08-17,Il-MAM twissi li terġa’ timplimenta d-direttivi jekk il-Gvern ma jiħux azzjoni,https://www.tvm.com.mt/mt/news/il-mam-twissi-li-terga-timplimenta-d-direttivi-jekk-il-gvern-ma-jihux-azzjoni/,"B’reazzjoni għal dak li qal il-Prim Ministru, l-Assoċjazzjoni Medika Matlija (il-MAM) qalet li tinsab imħassba b’dak li qal ilbieraħ għaliex tħoss li Dr Abela mhux qed jifhem il-gravita tas-sitwazzjoni tal-Covid-19 f’pajjiżna u l-impatt tagħha fuq is-saħħa pubblika u l-ekonomija. Skont l-Assoċjazzjoni Dr Abela għadda kummenti mhux ibbażati fuq ix-xjenza u l-fatti, fosthom fejn ċaħdet l-istqarrija tal-Prim Ministru, li Malta għandha l-inqas rata ta’ każijiet, mentri fil-fatt Malta għandha l-ogħla rata ta’ każijiet fl-Unjoni Ewropea anki meta wieħed inaqqas l-immigranti li ġew infettati. Fl-istqarrija tagħha qablet biss fejn Dr Abela tkellem fuq l-iswabbing fejn ammettiet li Malta għandha rata għolja ta’ swabbing. L-Assoċjazzjoni Media Maltija qalet li kif ilha tisħaq iktar minn għaxar persuni flimkien m’għandhomx ikunu permessi li jiltaqgħu u li l-ilbies tal-maskri għandu jkun obbligatorju. Aktar minn hekk min ġej minn barra għandu jkollu ċertifikat negattiv sa 72 siegħa qabel ma jidħol fil-pajjiż, għaliex b’dan il-mod biss tiġi kkontrollata il-pandemija. Minħabba dan kollu, il-MAM qalet li se jkollha mill-ġdid iddaħħal id-direttivi tagħha b’seħħ minn għada t-Tlieta sakemm il-Gvern ma jiħux azzjoni fuq il-punti li ilha tisħaq dwarhom."
2020-08-16,ARA: Jibdew it-testijiet għall-COVID-19 fl-ajruport ta’ Fiumicino,https://www.tvm.com.mt/mt/news/ara-jibdew-it-testijiet-ghall-covid-19-fl-ajruport-ta-fiumicino/,"Fl-ajruport ta’ Fiumicino f’Ruma bdew isiru t-testijiet għall-coronavirus hekk kif fl-Italja żdiedu l-każi tal-virus. Il-passiġieri minn Malta, Spanja, il-Greċja u l-Kroazja ntlaqgħu f’żona riservata u iżolata fl-ajruport għal swab test mill-imnieħer u l-gerżuma. Wara t-test, il-passiġieri jridu joqogħdu fi kwarantina sakemm jistennew ir-riżultat tat-test. Mindu faqqgħet il-pandemija fi Frar li għadda, fl-Italja qabżu l-35,000 l-għadd ta’ persuni li tilfu ħajjithom minħabba l-virus."
2020-08-16,Rekord ta’ infezzjonijiet ġodda bil-Covid-19 fid-dinja,https://www.tvm.com.mt/mt/news/rekord-ta-infezzjonijiet-godda-bil-covid-19-fid-dinja/,"L-Għaqda Dinjija tas-Saħħa qalet li fl-aħħar 24 siegħa kien hemm 294,237 każ ġdid ta’ coronavirus – l-akbar għadd ta’ każi f’ġurnata waħda mill-bidu tal-pandemija. Aktar minn 21 miljun persuna ġew infettati mill-COVID-19 u aktar minn 771,000 tilfu ħajjithom skont l-Universita Johns Hopkins. Il-każi qed ikomplu jiżdiedu f’ħafna pajjiżi – li fil-bidu deher li rnexxielhom jikkontrollaw is-sitwazzjoni. Togħla r-rata ta’ tfal infettati bil-covid-19 Fl-Istati Uniti, qed togħla r-rata ta’ infezzjonijiet tal-coronavirus fit-tfal. Skont iċ-ċentri għall-prevenzjoni u l-kontroll tal-mard, in-numru u r-rata ta’ każi fit-tfal żdiedet minn Marzu għal Lulju – 7.3% tal-każi kollha fil-pajjiż huma tfal."
2020-08-16,"Kwalunkwe miżuri li se jitħabbru, il-pajjiż diġà qed 3 ġimgħat tard – MAPHM",https://www.tvm.com.mt/mt/news/kwalunkwe-mizuri-li-se-jithabbru-il-pajjiz-diga-qed-3-gimghat-tard-maphm/,"L-Assoċjazzjoni tal-Professjonisti tas-Saħħa Pubblika, l-MAPHM qalet li Malta għadha kemm irreġistrat rekord ta’ każijiet ġodda ta’ coronavirus f’ġimgħa. Fi stqarrija qalet li mill-aqwa pajjiż li kkontrolla l-pandemija, Malta issa hi fost l-agħar milquta. Saħqet li fl-aħħar ġimgħa ras għal ras Malta rreġistrat l-ogħla rata ta’ infezzjonijiet mill-pajjiżi kollha tal-Unjoni Ewropea u dan ifisser li n-nies f’Malta huma l-aktar f’riskju li jiġu nfettati. L-MAPHM qalet li filwaqt li l-mexxejja tal-pajjiż qed iġibu ruħhom daqs li kieku Malta għadha l-aqwa u li m’hemm xejn dwar xiex wieħed jinkwieta, il-frontliners u l-voluntiera jinsabu meħluba bix-xogħol f’din is-sħana qawwija li qed taħkem lill-pajjiż bħalissa, fil-weekends u tard bilejl, ‘il bogħod minn familthom filwaqt li jistaqsu għaliex ħadd mhu qed jisma’. L-Assoċjazzjoni wissiet li riżultat taċ-ċifri li qed naraw illum, fi ftit ġimgħat oħra se naraw aktar persuni li jkollhom bżonn kura fl-isptarijiet, aktar persuni li jimirdu serjament u anki imwiet. Dan kollu, kompliet l-MAPHM, kuntrarju għal dak li qal il-Ħadd filgħodu l-Prim Ministru, huwa riżultat tal-esperiment fallut biex jistimula l-ekonomija b’turisti u parties li jmorru kontra l-pariri tas-saħħa pubblika. Saħqet li l-perjodu ta’ transizzjoni ta’ tliet ġimgħat bejn l-illaxkar ta’ sett ta’ miżuri u oħrajn, ma kienx segwit u l-pajjiż lanqas ma rritorna għal fażi ta’ qabel malli n-numri bdew jiżdiedu. Sostniet li jekk il-Prim Ministru jridu jagħti prova li hu segwa l-pariri tas-Saħħa Pubblika, għandu jippubblika l-istrateġija ta’ transizzjoni u r-risk assessment skont it-talba taħt l-att dwar il-libertà tal-informazzjoni li saret xhur ilu. L-Assoċjazzjoni qalet li kwalunkwe miżuri li se jitħabbru, il-pajjiż diġà qed tliet ġimgħat tard. Żiedet tgħid li kieku l-pajjiż ħa l-prekawzjonijiet minn qabel, kieku ma kienx jasal f’dan l-istadju. Qalet li hemm bżonn li tiġi ddikjarata emerġenza ta’ saħħa pubblika, jitwaqqfu mmedjatament gruppi ta’ 10 persuni, jingħalqu l-ħwienet tax-xorb, jieqfu l-parties, tiġi nfurzata ż-żamma tad-distanza soċjali u l-użu tal-maskri, u jerġa jiġi ntodott il-kunċett ta’ iżolazzjoni u swab testing ta’ kull persuna li tidħol f’Malta. L-MAPHM qalet li dan huwa l-parir taljkomunita tas-saħħa pubblika lill-mexxejja u kull miżura inqas minn hekk ma tkunx biżżejjed għax is-sitwazzjoni tmur għall-agħar u mbagħad ikunu jeħtieġu miżuri aktar restrittivi."
2020-08-16,Għada mistennija jitħabbru miżuri ġodda b’rabta mal-Covid-19,https://www.tvm.com.mt/mt/news/ghada-mistennija-jithabbru-mizuri-godda-brabta-mal-covid-19/,"Għada mistennija jitħabbru miżuri restrittivi ġodda bil-għan li titnaqqas l-imxija tal-Covid-19. Dan qalu l-Prim Ministru Robert Abela fuq il-midja soċjali, wara li qal ikkonkluda laqgħa kostruttiva mad-Deputat Prim Ministru u Ministru għas-Saħħa Chris Fearne u s-Supretendent tas-Saħħa Pubblika Charmaine Gauci. Dr Abela qal li l-miżuri se jittieħdu biex jiġi limitat l-ammont ta’ infezzjonijiet u jkun assigurat li s-sitwazzjoni tinżamm taħt kontroll. Huwa ddeskriva dawn id-deċiżjonijiet bħala bilanċjati. Ara wkoll: AĠĠORNAT: “L-immigranti pożittivi għall-Covid-19 mhux se jibqgħu jingħaddu mal-istatistika totali” "
2020-08-16,L-MHRA tikkundanna l-attakki fil-konfront tagħha u tal-President tagħha,https://www.tvm.com.mt/mt/news/l-mhra-tikkundanna-l-attakki-fil-konfront-taghha-u-tal-president-taghha/,"L-Assoċjazzjoni tal-lukandi u Ristoranti Maltin, l-MHRA iddikjarat li huwa ngann u ħażin li xi ħadd jipprova jwaħħal fl-Assoċjazzjoni jew fil-President tagħha għal dak li qed jiġri fil-pajjiż dwar is-sitwazzjoni tal-Covid-19. Fi stqarrija l-MHRA qalet li l-kunsill hu magħmul minn 15-il membru li jirrapreżentaw il-lukandi u r-ristoranti u ddiskutew kull deċiżjoni bejniethom li mbagħad tiġi kkomunikata mill-President Tony Zahra u mill-istqarrijiet uffiċjali. L-MHRA qalet li s-Sur Zahra għandu l-appoġġ tal-kunsill kollu tal-Assoċjazzjoni u fakkret li m’għandu l-ebda dħul mill-industrija tal-ospitalità għax m’għandu l-ebda investiment dirett f’xi lukanda jew restorant u għalhekk kull kumment li jsir fil-konfront tiegħu huwa żbaljat u jagħmel ħsara lir-reputazzjoni tiegħu. Qalet li l-industrija tat-turiżmu timpjega aktar minn 10,000 ruħ b’mod dirett u mal-10,000 oħra b’mod indirett kif ukoll tiġġenera maż-€2.1 biljun fis-sena fl-ekonomija Maltija. Saħqet li meta l-MHRA tiġġieled għat-turiżmu tagħmel dan biex tassigura li jinżammu l-impjiegi fit-turiżmu u biex l-ekonomija tkompli tikber għall-benefiċċju ta’ kulħadd. Fl-istqarrija l-MHRA qalet li kienet appoġġjat lill-Gvern meta ħa d-deċiżjoni li jimponi lockdown fil-pajjiż minħabba l-inċertezza dwar il-periklu tal-Covid-19 fuq is-saħħa tan-nies. Qalet li meta kien hemm aktar informazzjoni mill-esperti inkluż mill-Għaqda Dinjija tas-Saħħa u mill-Unjoni Ewropea inkluż biex jerġgħu jiftħu l-ajruporti, l-MHRA saħqet li dan għandu jseħħ malajr għax b’hekk il-membri tagħha jkunu jistgħu jerġgħu jibdew joperaw u jissalvagwardjaw l-impjiegi. L-MHRA qalet ukoll li f’kull ħin saħqet dwar l-implimentazzjoni xierqa tal-protokolli mill-ajruport sal-istabbilimenti u fl-ebda ħin ma’ mbuttat favur li jsiru l-attivitajiet tal-massa. Innotat ukoll li ħafna mill-gruppi li rriżultaw pożittivi għall-Covid-19 f’Malta, huma ta’ avvenimenti lokali u mhux każijiet relatati mat-turisti u dan juri li iż-żidiet fil-każijiet fl-aħħar jiem, mhumiex riżultat tal-ftuħ tal-ajruport jew ta’ numru żgħir ta’ turisti li żaru l-pajjiż. Temmet tgħid li l-MHRA mhix il-Gvern iżda grupp li jressaq suġġerimenti lill-Gvern li jikkontribwixxu għat-tkabbir tal-industrija turistika li minnha jibbenefika l-pajjiż kollu. Qalet ukoll li hi dejjem saħqet fuq iż-żamma tad-distanza soċjali biex il-Covid-19 ma jinxteridx reġgħet appellat biex kulħadd josserva l-protokolli tad-distanza soċjali biex titrażżan l-imxija u l-ekonomija tal-pajjiż tkun tista’ tiffunzjona. L-MHRA irringrazzjat lill-frontliners kollha speċjalment lill-ħaddiema tas-saħħa għax-xogħol kbir li jagħmlu ħafna drabi b’sagrifiċċji personali kbar. "
2020-08-16,63 każ ġdid ta’ Covid-19 f’Malta u jfiqu 11-il persuna oħra,https://www.tvm.com.mt/mt/news/63-kaz-gdid-ta-covid-19-fmalta-u-jfiqu-11-il-persuna-ohra/,"L-awtoritajiet tas-saħħa ħabbru 63 każ ġdid ta’ Covid-19 f’Malta. Ir-riżultati pożittivi għall-coronavirus ħarġu minn fost 2,142 swab test. Fl-aħħar 24 siegħa fiequ wkoll 11-il persuna oħra biex issa l-ammont ta’ persuni li rkupraw mill-Covid-19 f’Malta huwa ta’ 749. Minn Marzu ‘l hawn kien hawn total ta’ 1,306 persuni li mardu bil-coronavirus u li minnhom 537 għadhom attivi. L-awtoritajiet tas-saħħa qalu li l-każijiet tal-lum għadhom qed jiġu nvestigati filwaqt li taw dettalji dwar il-każijiet tal-bieraħ. Mill-każijiet tal-bieraħ 10 huma mill-grupp ta’ Paceville, 7 huma membri tal-familja ta’ każijiet pożittivi li ħarġu fil-jiem ta’ qabel, 9 kellhom kuntatt dirett ma’ każijiet attivi, 6 kienu kollegi ta’ ta’ każijiet pożittivi li ħarġu fil-jiem ta’ qabel filwaqt li 4 huma każijiet importati. L-istatistika tal-Ħadd ma tinkludix l-immigranti li daħħlu Malta bil-baħar u li nstabu pożittivi għall-Covid-19. Il-Prim Ministru Robert Abela, waqt attività politika l-Ħadd filgħodu ħabbar li l-Gvern Malti irnexxielu jikkonvinċi liċ-ċentru Ewropew għall-prevenzjoni u l-kontroll tal-mard, l-ECDC, biex l-immigranti  li jidħlu Malta minn fuq il-baħar pożittivi għall-Covid-19, ma jibqgħux jingħaddu mal-istatistika totali ta’ każijiet pożittiv."
2020-08-16,AĠĠORNAT: “L-immigranti pożittivi għall-Covid-19 mhux se jibqgħu jingħaddu mal-istatistika totali”,https://www.tvm.com.mt/mt/news/l-immigranti-pozittivi-ghall-covid-19-mhux-se-jibqghu-jinghaddu-mal-istatistika-totali/,"Il-Prim Ministru Robert Abela ttratta l-qagħda tal-Coronavirus meta wieġeb għal domandi ta’ ġurnalisti fuq l-istazzjon tal-Partit Laburista. Dr Abela ħabbar li b’effett immedjat, immigranti li jidħlu Malta morda bil-Covid-19 mhux se jibqgħu jingħadu mal-istatistika uffiċjali tal-każi attivi. B’hekk mit-total ta’ infezzjonijiet mindu feġġ l-ewwel każ f’Malta tnaqqsu 137 li kienu immigranti li waslu Malta u nstabu pożittivi għall-virus. It-total ta’ każi ġie rivedut għal 1,306. Il-Prim Ministru qal li l-Ħadd wara nofsinhar se jiltaqa’ mad-Deputat Prim Ministru u mas-Supretendent tas-Saħħa Pubblika biex jittieħdu l-aħjar deċiżjonijiet fiċ-ċirkustanzi ta’ bħalissa. Il-Prim Ministru u l-Mexxej tal-Partit Laburista, Robert Abela, qal li l-prijorità kienet, għadha u se tibqa’ s-saħħa tal-poplu. Dr Abela qal li l-pajjiż irnexxielu jikkonvinċi liċ-Ċentru Ewropew għall-Prevenzjoni u l-Kontroll tal-Mard biex l-immigranti pożittivi għall-Covid-19 f’Malta ma jibqgħux jitqiesu mat-total ta’ każ attivi fil-pajjiż. Il-Prim Ministru rrefera għall-istatistika Ewropea u qal li Malta hi l-pajjiż fl-Unjoni Ewropea bl-inqas imwiet bil-Covid-19 u bl-inqas għadd ta’ persuni infetatti. Dr Abela qal li Malta qed tagħmel mat-tliet darbiet aktar testijiet minn pajjiżi oħra biex jinstabu persuni morda bil-virus. Dr Abela qal li se jiżdied l-ittestjar fl-ajruport minkejja li dan se jikkawża diffikultajiet loġistiċi. Il-Prim Ministru iżda għamilha ċara li ma jridx li jġib lin-nies priġunieri f’darhom. Wera l-fehma li b’miżuri aggressivi, in-nies jittrawmattizaw ruħhom u għalhekk qal jeħtieġ bilanċ biex tkun protetta s-saħħa pubblika b’miżuri li sejjaħ diretti u kliniċi. Innota li d-distanza soċjali mhix tinżamm u talab għal iktar dixxiplina fosthom fl-ilbis tal-maskri. Il-Prim Ministru rrefera għal sejħiet għar-riżenja tal-Ministru għat-Turiżmu u appella biex inwarrbu l-interessi politiċi ħalli l-pajjiż jibqa’ ffukat biex jiġġieled il-pandemija. Dr Abela rrikonoxxa li l-Gvern seta’ ħadem aħjar mindu faqqgħet l-imxija iżda fakkar li din kienet sitwazzjoni li d-dinja qatt ma rat bħalha. Dwar il-ftuħ tal-iskejjel, Dr Abela qal li d-direzzjonijiet jingħataw mingħand is-Supretendent tas-Saħħa Pubblika. Qal li hu kruċjali li l-iskejjel jiftħu u t-tfal imorru l-iskola. Irrimarka li l-komunikazzjoni tal-Gvern man-nies se tiżdied ħalli jkunu infurmati b’dak li qed jiġri anki dwar l-andament ekonomiku. L-għada li l-Avukat Ġenerali ta lill-President d-data meta se jirriżenja, il-Prim Ministru qal li se jitlob biex l-ittra ta’ riżenja tkun ippubblikata ħalli n-nies jkunu jafu r-raġunijiet għaliex Dr Peter Grech ħa din id-deċiżjoni. Dr Abela qal li l-Gvern hu determinat li jkompli jgħin aktar nies, speċjalment liż-żgħir, li qal se jkun prijorità għall-budget li ġej."
2020-08-15,"“Il-virus qed jinfirex mhux għax inbidel, imma għax mhux noqogħdu attenti” – Dr Chris Barbara",https://www.tvm.com.mt/mt/news/il-virus-qed-jinfirex-mhux-ghax-inbidel-imma-ghax-mhux-noqoghdu-attenti-dr-chris-barbara/,"TVM tkellem mal-virologu Dr Chris Barbara li qal li f’Malta u anki madwar id-dinja, il-virus reġa’ beda jinfirex mhux għax il-virus inbidel imma għax naqsu r-restrizzjonijiet. Dr Barbara wissa għall-kawtela u appella biex kulħadd ikun responsabbli t’għemilu inkella se jbatu dawk l-iktar vulnerabbli. Fil-bulettin mediku tal-awtoritajiet tas-saħħa rreġistrat l-ogħla numru ta’ każijiet, 72 persuna f’madwar 5 xhur kemm ilu li feġġ il-Coronavirus f’Malta. Il-każijiet ġodda ħarġu minn rekord ieħor ta’ testijiet li saru fl-aħħar sigħat li kienu jammontaw għal 2 435 swab test. Intqal ukoll li hemm xi każijiet pożittivi li ħarġu fl-aħħar sigħat huma marbuta ma’ gruppi oħra magħrufa ta’ nies infettati, iżda li d-dettalji għadhom qegħdin jinħadmu minħabba li għadu għaddej proċess ta’ contact tracing. Għadaqstant nies li kienu f’kuntatt ma’ każijiet pożittivi li ħarġu fl-aħħar 24 siegħa se jiġu kkuntattjati fil-ħin li ġej. Mistoqsi dwar il-qabża fil-każijiet u l-ammont rekord irreġistrat fl-aħħar sigħat, Dr Barbara qal li r-raġuni hija waħda, li n-nies mhumiex joqogħdu attenti. “Din issa dħalna fit-tieni mewġa tal-virus u tiġri għax daħlu nies minn barra fejn kien hemm infezzjoni, tħalltu mal-pubbliku u allura ma żammejniex il-viġilanza meta qabel konna kulħadd qiegħed attent”. Dr Barbara qal li jħossu mħasseb li sal-lum għadu jara nies jiffullaw f’xulxin. “Inkun għaddej mit-triq u nara nies mhux fuq mejda, ħaġa sabiħa li jmur jiekol, tara siġġijiet qegħdin kważi mgħannqin flimkien dawn in-nies”. Dr Barbara qal li jekk minkejja t-tagħrif u l-appelli kontinwi ta’ kif nikkontrollaw il-virus, il-mikrobu se jkompli jinfirex jekk ma jittiħdux prekawzjonijiet min-nies. Esprima t-tħassib tiegħu għan-nies vulnerabbli fosthom l-anzjani u l-persuni b’diżabilità. Mistoqsi dwar dak li qed jiġri f’Malta hux rifless f’dak li qed iseħħ madwar id-dinja, Dr Barbara qal li l-Ġimgħa kellu laqgħa ma’ virologi Ewropej f’dan ir-rigward.”Kellna laqgħa mal-virologi tal-Unjoni Ewropea, il-virus baqa’ l-istess, li ġara mhux minħabba l-virus, imma li aħna din id-darba il-virus ftaħnielu l-bieb u nfetta lil ħafna nies.” Dr Barbara appella biex kif il-poplu qagħad kawt fix-xhur li għaddew u għalhekk bdew neżlin il-każijet, wieħed irid jibqa’ attent, jaħsel idejh u l-iktar importanti jżomm id-distanza soċjali. Huwa b’dan il-mod biss, saħaq Dr Barbara li l-virus jista’ jitwaqqaf. L-awtoritajiet tas-saħħa qalu li fl-aħħar sigħat fiequ wkoll għoxrin persuna oħra biex issa l-għadd ta’ każijiet attivi huwa ta’ 557. Minn Marzu lil hawn l-għadd totali ta’ każi reġistrati qabeż l-1,300 li minnhom fiequ 782. Ara wkoll: 72 każ ġdid ta’ Covid-19, ifiqu 20 persuna "
2020-08-15,"72 każ ġdid ta’ Covid-19, ifiqu 20 persuna",https://www.tvm.com.mt/mt/news/72-kaz-gdid-ta-covid-19-ifiqu-20-persuna/,"L-awtoritajiet tas-saħħa llum ħabbru numru rekord ta’ każijiet, dak ta’ 72. Dan huwa l-ogħla numru ta’ każijiet sa mill-bidu tal-pandemija mill-bidu ta’ Marzu lil hawn. L-għadd ta’ testijiet kien it-tieni l-ogħla s’issa u dan kien jammonta għal 2,435. Jirriżulta wkoll li fiequ għoxrin persuna oħra, biex l-għadd ta’ każijiet attivi huwa ta’ 557."
2020-08-14,L-ilbies obbligatorju tal-maskri: fl-ewwel ġimgħa jinħarġu 109 ċitazzjonijiet,https://www.tvm.com.mt/mt/news/l-ilbies-obbligatorju-tal-maskri-fl-ewwel-gimgha-jinhargu-109-citazzjonijiet/,"Ftit aktar minn 100 persuna ġew immultati talli fl-aħħar ġimgħa nqabdu mingħajr maskra f’ħames postijiet fejn hu obbligat li tintlibes fosthom fuq tal-linja u fil-ħwienet. Il-Professur Charmaine Gauci qalet li l-maskra trid tindara bħal użu tan-nuċċali jew is-seat belt fil-vetturi. Ġimgħa minn meta l-użu tal-maskri f’postijiet partikolari beda jkun infurzat b’multa ta’ €50 jekk wieħed jammetti u €100 jekk ma jammettix, l-awtoritajiet għamlu kważi 750 spezzjoni fi ħwienet, stabbilimenti u t-terminals fejn hu obbligat li jintlibsu kif spjegat il-Professur Charmaine Gauci: “Ħarġu ċittazzjonijiet għal 109 persons. Bħalma dejjem ngħid aħna ma nixtiqux noħorġu ċittazzjonijiet aħna l-għan tagħna hu li n-nies jifhmu għalfejn inti għandek tilbes il-maskra u li din tiġi xi ħaġa naturali bħalma inti tilbes in-nuċċali.” Is-Supretendent tas-Saħħa Pubblika qalet li ma jfissirx li għax qrib tagħna ma jkunx hemm Pulizija jew forzi tal-ordni, m’għandnix insegwu r-regolamenti: “Din l-istess bħas-seat belt bil-mod il-mod għallimna li kif tidħol fil-karozza tilbes is-seat belt mhux għax qed jarak pulizija jew mhux jarak pulizija. Hawnhekk appell ejja nikkopperaw kollha flimkien j’Alla ma jkollniex bżonn enforcements f’dan il-pajjiż ħalli aħna nikkopperaw kollha flimkien u nikkontrollaw is-sitwazzjoni.” Minn dawra f’diversi lokalitajiet u stabbilimenti fosthom kumplessi tax-xiri, innutajna li ħafna konsumaturi qed jadattaw għar-realtà ġdida tal-ilbies tal-maskra metea jmorru jixtru. Fost l-oħrajn, kumpless kummerċjali investa f’tagħmir teknoloġiku biex b’mod awtomatiku jaqra t-temperatura ta’ kull persuna li tkun dieħla. “Dan hu tagħmir awtomatizzat li xogħlu huwa li jikkontrolla l-influss tan-nies huma u deħlin fil-kumpless u fl-istess ħin jieħu t-temperatura tan-nies u jissanitizza kemm jista’ jkun il-parti esterna ta’ kull min ikun dieħel,” qal Attilio Suda. “Your body temperature is 36.5, you can enter” Ara wkoll: Il-Professur Gauci twissi dwar iż-żieda fl-anzjani pożittivi għall-Covid-19 31 każ ġdid ta’ Covid-19 u jfiqu 54 Jekk għandek is-sintomi tingħata appuntament għal swab test fi żmien 24 siegħa "
2020-08-14,Spanja tgħalaq l-istabbilimenti tad-divertiment fir-reġjuni kollha,https://www.tvm.com.mt/mt/news/spanja-tghalaq-l-istabbilimenti-tad-divertiment-fir-regjuni-kollha/,"L-awtoritajiet Spanjoli ordnaw lir-reġjuni kollha biex jagħalqu l-istabbilimenti tad-divertiment u jipprojbixxu it-tipjip anki barra, f’żoni fejn huwa impossibbli li tkun osservata ż-żamma tad-distanza soċjali. Il-Ministru tas-saħħa Spanjol qal li l-miżuri huma maħsuba li jikkontrollaw l-imxija hekk kif iż-żgħżagħ kienu mwissija biex ma jixorbux l-alkohol u biex ma jinġabrux aktar minn 10 persuni fejn xulxin. Anki l-awtoritajiet fi New Zealand ġeddew il-perjodu tal-lockdown fl-ikbar belt fil-pajjiż, f’Auckland, b’mill-inqas 12-il jum wara li feġġew aktar każi ġodda. Sadattant, l-awtoritajiet Awstraljani sfaw fil-mira ta’ kritika ħarxa wara li inkjesta uffiċjali dwar il-cruise liner Ruby Princess. L-inkjesta sabet żbalji serji fil-mod kif l-awtoritajiet ta’ New South Wales immaniġjaw il-każijiet ta’ Covid-19 li feġġew abbord il-vapur. L-2,700 passiġġier tħallew jinżlu f’Sydney f’nofs Marzu li għadda mingħajr ma sarilhom screening tajjeb. Aktar minn 100 minnhom ħassewhom ma jifilħux. Aktar tard, total ta’ 914 irriżultaw pożittivi għall-Covid-19 u minnhom mietu 22. Il-cruise liner li kien qed iġorr maġġoranza ta’ Awstraljani, kienu għadu kif temm vjaġġ ta’ 11-il ġurnata minn Sydney għal New Zealand u lura."
2020-08-14,Il-Professur Gauci twissi dwar iż-żieda fl-anzjani pożittivi għall-Covid-19,https://www.tvm.com.mt/mt/news/il-professur-gauci-twissi-dwar-iz-zieda-fl-anzjani-pozittivi-ghall-covid-19/,"Is-Supretendent tas-Saħħa Pubblika, il-Professur Charmaine Gauci esprimiet tħassib li fl-aħħar ġimgħa kien hemm aktar anzjani li ħarġu pożittivi għall-COVID-19. Qalet li għalkemm il-maġġoranza tal-każijiet huma f’nies iżgħar fl-età, qegħdin bil-mod jiżdiedu l-każijiet fost persuni anzjani. F’konferenza tal-aħbarijiet, il-Professur Gauci qalet li ħafna pazjenti qed ikollhom sintomi ħfief u li beda jkun hemm trażmissjoni mill-persuni żgħar għall-anzjani u persuni vulnerabbli. Tenniet li l-infezzjonijiet tal-coronavirus fost l-anzjani u l-vulnerabbli tinkwietha lill-awtoritajiet għaliex hemm riskju akbar li jkun hemm kumplikazzjonijiet.  Qalet li għalkemm iċ-ċifri għandhom baxxi, l-anzjani u persuni vulnerabbli jridu jipproteġu lilhom infushom. Dwar it-testijiet li se jibdew isiru fl-ajruport lill-passiġieri li jaslu Malta, il-Professur Gauci qalet li qed tiġi analizzata s-sitwazzjoni f’pajjiżi oħra barra minn Malta, bl-awtoritajiet qed jaraw mhux biss l-għadd ta’ każi imma anke l-ammont ta’ testijiet li qed isiru. Mistqosija dwar il-vaċċin, il-Professur Gauci qalet li tal-vaċċin tar-Russja mhux fost id-disa’ tipi ta’ vaċċin msemmija mill-Għaqda Dinjija tas-Saħħa. Qalet li Malta ngħaqdet mal-pajjiżi tal-Unjoni Ewropea biex jixtru l-vaċċin flimkien. Qalet li r-rata ta’ trasmissjoni tal-virus qabżet il-wieħed – jiġifieri persuna infettata tgħaddi l-virus lil persuna oħra fil-komunità. Appellat biex jibqgħu jiġu osservati l-prinċipji taż-żamma tad-distanza soċjali, l-ilbies tal-maskra u l-ħasil tal-idejn. Ara wkoll: 31 każ ġdid ta’ Covid-19 u jfiqu 54 Jekk għandek is-sintomi tingħata appuntament għal swab test fi żmien 24 siegħa "
2020-08-14,Jekk għandek is-sintomi tingħata appuntament għal swab test fi żmien 24 siegħa,https://www.tvm.com.mt/mt/news/jekk-ghandek-is-sintomi-tinghata-appuntament-ghal-swab-test-fi-zmien-24-siegha/,"Iż-żewġ ċentri tas-swab tests ġodda jinsabu wieħed fl-isptar St Thomas f’Ħal Qormi u l-ieħor fl-isptar St James f’Burmarrad. F’konferenza tal-aħbarijiet mis-Supretendent tas-Saħħa Pubblika, il-Professur Charmaine Gauci qalet li bil-ftuħ ta’ dawn iż-żewġ ċentri ġodda, min qed iċempel fuq 111 jekk ikollu sintomi li huma relatati mal-Covid-19, qed jingħata appuntament fi żmien 24 siegħa. Qalet li f’dawk il-każijiet urġenti, l-appuntamenti jingħata mill-ewwel filwaqt li min qed iċempel għal appuntament u m’għandux sintomi, iżda xorta jixtieq jagħmel it-test, qed jingħata appuntament fi żmien erbat ijiem. Il-Professur Gauci qalet li matul din l-aħħar ġimgħa żdiedu l-ammont ta’ swab tests għal 13,239 swab test. Minnhom fl-aħħar ġimgħa instabu total ta’ 299 każ pożittiv għall-Covid li ma jinkludux l-immigranti u fiequ 38 ruħ. Qalet li fl-aħħar ġimgħa nstabu 25 persuna pożittivi għall-coronavirus, li attendew Paceville jew post ieħor tad-divertiment biex issa dan il-grupp ta’ persuni pożittivi għall-Covid-19 tela għal 58 ruħ. Qalet ukoll li ma nstab ħadd aktar pożittiv għall-Covid-19 mill-grupp li attenda l-party Take Over fil-lukanda Radisson biex b’hekk l-ammont ta’ persuni f’dan il-grupp baqa’ ta’ 20 ruħ. Mill-grupp li attenda għall-festa ta’ Santa Venera, fl-aħħar ġimgħa nstabet persuna oħra pożittiva għall-virus biex l-ammont ta’ dan il-grupp issa tela’ għal 34. Mill-grupp ta’ Monte Carmeli hemm total ta’ 12-il ruħ, tmien pazjenti u erba’ staff. Il-Professur Gauci qalet li matul din il-ġimgħa irriżultaw pożittivi 29 persuna li attendew għal xi festin tal-Griżma jew kellhom ikliet ma’ tal-familja fost oħrajn. Mill-grupp tal-iskejjel tat-tagħlim tal-Ingliż, żdiedu tliet persuni mal-14 li nstabu fil-ġimgħa ta’ qabel biex issa l-ammont ta’ persuni f’dan il-grupp tela għal 17. Dwar il-każijiet sporadiċi li jfisser li ma jkunx magħruf kif il-persuni ġew infettati, il-Professur Gauci qalet li huwa mportanti li jiġu nvestigati biex l-awtoritajiet tas-saħħa jsibu minn fejn ikunu ħaduha biex tkun magħrufa t-trassmissjoni fil-komunità. Qalet li jista’ jkun li malli jgħaddu ftit jiem ikunu jistgħu jagħqduhom f’xi grupp ġdid jew eventwalment jiġu traċċati għal gruppi oħrajn. Ara wkoll: 31 każ ġdid ta’ Covid-19 u jfiqu 54 Il-Professur Gauci twissi dwar iż-żieda fl-anzjani pożittivi għall-Covid-19 "
2020-08-14,31 każ ġdid ta’ Covid-19 u jfiqu 54,https://www.tvm.com.mt/mt/news/31-kaz-gdid-ta-covid-19-u-jfiqu-54/,"L-awtoritajiet tas-saħħa qalu li fl-aħħar 24 siegħa nstabu 31 każ ġdid ta’ Covid-19 fost 2,135 swab test. Qalu wkoll li fl-istess perjodu ġew iddikjarati li rkupraw 54 persuna li 44 minnhom huma immigranti li nstabu pożittivi għall-coronavirus meta ddaħħlu Malta. L-ammont ta’ persuni li fiequ mill-Covid-19 f’Malta issa tela għal 762. Minn Marzu ‘l hawn, ġew irreġistrati 1276 każ pożittiv ta’ Covid-19 f’Malta li minnhom 505 għadhom attivi. F’konferenza tal-aħbarijiet is-Supretendent tas-Saħħa Pubblika il-Professur Charmaine Gauci qalet li mill-każijiet attivi hemm ħames pazjenti li qed jinżammu fit-taqsima tal-mard infettiv fosthom anzjan li kuntrarju għall-bqija, ma jinsabx f’kundizzjoni stabbli. Il-Professur Gauci qalet li hemm tliet pazjenti oħra li jinsabu fit-Taqsima għall-Kura Intensiva għax għandhom pulmonite, wieħed minnhom, raġel ta’ 63 sena li jinsab fuq ventilator. Huwa għandu kundizzjonijiet mediċi oħra: dijabete u pressjoni għolja. It-tnejn l-oħra fit-Taqsima għall-Kura Intensiva huma nisa, waħda ta’ 71 sena u l-oħra ta’ 53 sena li ma kellhomx kundizzjonijiet mediċi u li qed jingħataw trattament bl-ossiġnu. Żiedet tgħid li hemm 16-il pazjent ieħor li qed jinżammu fl-isptar Boffa u 13 fl-Isptar St Thomas. Barraminnhekk, hemm tmien pazjenti li qed jinżammu f’iżolament fl-isptar Monte Carmeli. Qalet ukoll li hemm 77 staff minn Monte Carmeli li qegħdin fi kwarantina. Dawn huma fost total ta’ 1,200 ruħ li bħalissa jinsabu fi kwarantina. Fost il-ħaddiema tas-saħħa li bħalissa qegħdin fi kwarantina, hemm 7 mill-isptar Karin Grech, persuna mill-kura primarja, 56 mill-isptar Mater Dei u 2 mill-isptar ġenerali t’Għawdex. Tista’ terġa’ ssegwi l-konferenza tal-aħbarjiet mis-Supretendent tas-Saħħa Pubblika hawn. Ara wkoll: Il-Professur Gauci twissi dwar iż-żieda fl-anzjani pożittivi għall-Covid-19 L-ilbies obbligatorju tal-maskri: fl-ewwel ġimgħa jinħarġu 109 ċitazzjonijiet Jekk għandek is-sintomi tingħata appuntament għal swab test fi żmien 24 siegħa "
2020-08-14,Konferenza tal-aħbarijiet mill-Professur Charmaine Gauci fin-12:30,https://www.tvm.com.mt/mt/news/konferenza-tal-ahbarijiet-mill-professur-charmaine-gauci-fin-1230-2/,"Is-Superintendent tas-Saħħa Pubblika, il-Professur Charmaine Gauci, se tkun qed tindirizza konferenza tal-aħbarijiet fin-12:30. Il-Professur Gauci se tkun qed titkellem dwar l-aħħar aġġornamenti relatati mal-imxija tal-Coronavirus f’Malta. Tista ssegwi dirett il-konferenza tal-aħbarijiet fuq Television Malta u fuq Radju Malta kif ukoll fuq is-sit tvm.com.mt jew permezz tal-paġna ta’ Television Malta fuq Facebook."
2020-08-14,39 pazjent bil-Covid-19 rikoverati fl-isptarijiet – 2 fl-ITU,https://www.tvm.com.mt/mt/news/39-pazjent-bil-covid-19-rikoverati-fl-isptarijiet-2-fl-itu/,"Kelliema għall-Ministeru tas-Saħħa qalet lil tvm.com.mt li bħalissa hemm 39 persuna li rriżultaw pożittivi għall-Covid-19, li qed jingħataw kura fl-isptarijiet. Ħdax-il pazjent jinsabu rikoverati fl-isptar Mater Dei, li tnejn minnhom iddaħħlu fit-Taqsima tal-Kura Intensiva wieħed mill-bieraħ waranofsinhar u l-ieħor minn filgħaxija. Tnax-il pazjent ieħor jinsabu rikoverati fl-isptar St Thomas u 16 oħra fl-isptar Boffa, b’uħud minn dawn qed jinżammu l-isptar biex tkun assigurata kwarantina adegwata. Barra dawn id-39 pazjent, hemm ukoll tmien pazjenti tal-Isptar Monte Karmeli li rriżultaw pożittivi għal Covid-19 qed jinżammu iżolati fl-istess sptar. Ara wkoll: 55 każ ġdid ta’ COVID-19 f’Malta, ifiqu 13-il persuna "
2020-08-13,Ta’ kuljum il-karozzi tal-linja qed jiġu ffumugati,https://www.tvm.com.mt/mt/news/ta-kuljum-il-karozzi-tal-linja-qed-jigu-ffumugati/,"Biex titneħħa kull traċċa possibli tal-Coronavirus, fil-ħemda tal-lejl, Transport Malta qed jiffumigaw il-karozzi tal-linja li jintużaw waqt is-servizz tat-trasport pubbliku matul il-ġurnata. Dan qed isir kuljum biex tonqos il-probabiltà li jinxtered il-virus bejn il-passiġieri. S’issa ġew iffumugati mal-41,000 karozza tal-linja, filwaqt li qed isir ukoll tindif regolari tal-vened tal-karozzi tal-linja. Wara ġurnata twila ta’ servizz, kull karozza tal-linja użata qed tgħaddi minn proċess rigoruż ta’ fumigazzjoni li jibda fid-disgħa u nofs ta’ filgħaxija u jibqa’ sejjer matul il-lejl għal 7 sigħat. Dan il-proċess iseħħ kuljum fil-Park and Ride tal-Furjana u l-Marsa, fiċ-Ċirkewwa u fir-Rabat, Għawdex. Mill-bidu tal-pandemija s’issa, il-Ministeru tat-Trasport flimkien ma’ Malta Public Trasport iffumugaw mal-41,000 karozza tal-linja bi spiża totali ta’ €313,000. Apparti l-fumigazzjoni tal-karozzi tal-linja nfushom, qed isir ukoll tindif tal-vened tal-karozzi tal-linja. Ivan Pierre Vella Senior Manager tat-Trasport Pubbliku fi ħdan Trasport Malta qal li qed jittieħdu numri ta’ miżuri biex tonqos il-probabiltà li jinxtered il-virus bejn il-passiġġieri. “Saru affarijiet oħra li fitlers tal-air condition tnaddfu ħafna aħjar milli kienu jintaddfu qabel, bi proċess iktar rigoruż. Inbidlu anke l-filters għal tal-apposta biex tintaqqas l-inċidenża, naqqasna n-numri ta’ persuni li jistgħu joqogħdu bilwieqfa fuq tal-linja, u l-pagament qed isir bil-card hemm ukoll dividers bejn id-driver u l-passiġiera u allura qed tiproteġġi kemm ix-xuffier u kif il-passiġġier.” Is-Sur Vella fakkar li l-użu tal-maskra fuq tal-linja huwa obbligatorju f’kull ħin u kull mument. Qal li hija essenzjali li tintilbes għall-ġid ta’ kulħadd. “Qed isiru spezzjonijiet għal għarrieda mhux neċċesarjament fuq kull tal-linja li se titla’ se ssib lil xi ħadd iżda għal għarrieda u jekk bniedem jinqabad se jkollu jħallas din il-multa.” Permezz tal-avviż legali li daħal fis-seħħ il-ġimgħa l-oħra kull min jinqabad mingħajr maskra fi ħwienet, l-ajurport, il-vapur tal-gozo channel u t-trasport pubbliku jista’ jeħel multa ta’ mitt ewro. Jekk il-persuna tammetti quddiem il-Kummissarju tal-Ġustizzja l-penali titnaqqas għal €50 għax il-każ ma jkollux għalfejn imur il-Qorti."
2020-08-13,Ir-restrizzjonijiet fuq l-attivitajiet tal-massa japplikaw għall-bars u l-klabbs ukoll,https://www.tvm.com.mt/mt/news/ir-restrizzjonijiet-fuq-l-attivitajiet-tal-massa-japplikaw-ghall-bars-u-l-klabbs-ukoll/,"B’effett mil-lum ir-restrizzjonijiet fuq l-attivitajiet tal-massa ġew estiżi għall-bars, il-klabbs u d-diskoteki. Wara li aktar minn 40 każ attivi tal-COVID-19 f’Malta huma marbuta mal-mekka tad-divertiment f’Paceville, issa permezz tal-Avviż Legali 329,il-bars, il-klabbs u d-diskoteki huma suġġetti għall-istess regoli imposti fuq l-attivitajiet tal-massa. Għaldaqstant, b’dawn ir-regoli ma jistax ikun hemm aktar minn 100 persuna ġewwa u 300 fuq barra. Fil-post għandu jkun hemm massimu ta’ persuna kull erba’ metri kwadri. Dawk li jkunu ġol-klabbs jew bars ma jistgħux ikunu fi gruppi ta’ aktar minn 10 persuni u jridu jżommu distanza ta’ żewġ metri bejn xulxin. Min jikser dawn ir-regoli jeħel multa ta’ €3,000. Ilbieraħ, l-Awtorità Maltija għat-Turiżmu qalet li f’ġimgħa 12-il stabbiliment instabu jiksru l-protokolli biex titrażżan l-imxija tal-COVID-19 u se tittieħed azzjoni legali kontrihom. Ara wkoll: 55 każ ġdid ta’ COVID-19 f’Malta, ifiqu 13-il persuna "
2020-08-13,14-il każ ta’ COVID-19 fi New Zealand,https://www.tvm.com.mt/mt/news/14-il-kaz-ta-covid-19-fi-new-zealand/,"Wara tlett xhur mingħajr ebda każ ġdid ta’ COVID-19 fi New Zealand, reġgħu bdew ifeġġu l-każi ġodda, wara li fl-aħħar jiem instabu erbatax il-każ ġdid. L-espert ewlieni tas-saħħa fi New Zealand, Ashley Bloomfield qal li l-każijiet huma relatati ma’ familja li kienet pożittiva għall-virus, wara li kellhom kuntatt magħhom. “The most likely explanation is person to person transmission or more fleeting fomite transmission, then an infected surface somewhere.” B’effett immedjat fi New Zealand reġgħu daħlu fis-seħħ il-miżuri tad-distanza soċjali kif ukoll restrizzjonijiet fuq il-moviment tan-nies."
2020-08-13,"55 każ ġdid ta’ COVID-19 f’Malta, ifiqu 13-il persuna",https://www.tvm.com.mt/mt/news/55-kaz-gdid-ta-covid-19-fmalta-ifiqu-13-il-persuna/,"55 każ ġdid ta’ coronavirus fl-aħħar 24 siegha sa’ nofsinhar illum, tella’ n-numru ta’ każi attivi għal 528. Il-każi ħarġu minn rekord ieħor ta’ swab tests li saru – 2,485. Intqal li mill-każi l-ġodda ħamsa huma membri f’familja li diġà kien hemm min kien pożittiv bil-virus, 4 każi li kellhom kuntatt ma’ każijiet oħra, żewġ każi mill-cluster li beda minn Paceville u każ ieħor mill-cluster tal-iskola tal-Ingliż. Intqal li fil-kumplament tal-każi għadu għaddej il-contact tracing biex jiġu identifikati persuni oħra li setgħu kienu f’kuntatt ma’ persuni infettati bil-virus. L-awtoritajiet tas-saħħa fetħu l-ħames swabbing centre li qed jopera mill-isptar St Thomas f’Ħal Qormi. Dan żdied ma’ dawk eżistenti f’Ħal Luqa, Pembroke, l-isptar Mater Dei u Għawdex. Fi żjara fl-isptar St Thomas, id-Deputat Prim Ministru u Ministru tas-Saħħa Chris Fearne qal li meta fl-aħħar 24 siegħa ġie rreġistrat numru rekord ta’ swab tests, huwa kruċjali li dan il-pass jinżamm. ”B’din l-istrategija, il-każijiet pożittivi jinqabdu kemm jista’ jkun malajr u jiġu iżolati. Wara, permezz tal-contact tracing jitpoġġew fi kwarantina l-persuni li kellhom kuntatt magħhom u b’hekk kemm jista’ jkun l-imxija ma tibqax tinxtered.” Fl-aħħar sigħat ġew irrappurtati li fiequ mill-virus 13-il persuna. B’hekk il-każijiet ta’ coronavirus minn Marzu issa huwa ta’ 1,245 li minnhom fiequ 708, bit-total ta’ swab tests li saru mindu feġġ l-ewwel każ issa tela’ għal kważi 150,000. Intant, b’avviż legali li dahal b’effett immedjat, ħwienet tax-xorb, nightclubs u diskoteki issa jridu wkoll josservaw ir-regoli tad-distanza soċjali li japplikaw għall-attivitajiet tal-massa. Dan ifisser li ma jridx ikun hemm iktar minn mitt persuna fuq ġewwa u tliet mija fuq barra. Dan wara li iktar minn 40 każ attivi ta’ coronavirus, huma marbuta mal-mekka tad-divertiment f’Malta, Paceville. Sadattant, fl-istess jum li l-Assoċjazzjoni Maltija tal-Futbol, l-MFA, ħabbret li l-Kampjonat Premier se jintlagħab b’bibien magħluqa, saru magħrufa iktar każi ta’ plejers tal-Premier pożittivi għall-Covid. Iż-żewġ klabbs tal-Premier Birkirkara u Naxxar Lions ħabbru li ħassru l-iskeda tat-taħriġ minħabba li plejer minn kull skwadra ittestja pożittiv għall-Covid-19. Fil-każ ta’ Naxxar Lions, fuq facebook il-klabb qal li l-plejer tagħhom jinsab fi stat ta’ saħħa tajjeb u kien f’iżolament mindu ħarġulu l-ewwel sintomi."
2020-08-13,Jekk qed tistenna biex tagħmel swab test jew ir-riżultat tiegħu ma tistax tagħti demm,https://www.tvm.com.mt/mt/news/jekk-qed-tistenna-biex-taghmel-swab-test-jew-ir-rizultat-tieghu-ma-tistax-taghti-demm/,"Ta’ kuljum qed isiru ammonti kbar ta’ testijiet għall-coronavirus. F’dan ix-xenarju, Is-Servizz Nazzjonali tat-Trasfużjoni tad-Demm qed mill-ġdid ifakkar li dawk il-persuni li jkunu qed jistennew biex jagħmlu t-test, jew ikun għamlu t-test għall-COVID-19 u qed jistennew ir-riżultat tiegħu ma jkunux jistgħu jagħtu demm. Ladarba r-riżultat joħroġ negattiv ma jkunx hemm ebda problema biex wieħed imbagħad jagħti d-demm. Intant, is-Servizz Nazzjonali tat-Trasfużjoni tad-Demm appella biex dawk li huma f’saħħithom u eliġibbli biex jagħtu d-demm huma mistiedna biex jersqu jagħmlu d-donazzjoni tad-demm: • fiċ-Ċentru tal-Għoti tad-Demm ta’ Gwardamanġa li jiftaħ kuljum 7 ijiem fil-ġimgħa (inkluż fil-festi pubbliċi) mit-8:00am sas-6:00pm. • fil-mobile blood donation unit li nhar is-Sibt 15 t’Awwissu ser ikun maġenb il-Knisja Parrokkjali tal-Imġarr. Il-ħin disponibbli għad-donazzjonijiet tad-demm ser ikun mit-8:30am sas-1:00pm. • fil-mobile blood donation unit li nhar il-Ħadd 16 t’Awwissu ser ikun maġenb il-Knisja Arċipretali ta’ Ħad-Dingli. Il-ħin disponibbli għad-donazzjonijiet tad-demm ser ikun mit-8:30am sas-1:00pm. • fil-Berġa tax-Xewkija li nhar Il-Ħadd 16 t’Awwissu ser tkun disponibbli għad-donazzjonijiet tad-demm mit-8:00am sas-1:00pm. Huwa importanti li wieħed jieħu miegħu l-Karta tal-Identità, jew il-Liċenzja tas-Sewqan jew Passaport Malti. Minħabba l-imxija tal-COVID-19 qed jittieħdu wkoll il-miżuri kollha meħtieġa biex jiġi protett kull min jersaq biex jagħti d-demm, kif ukoll il-professjonisti tas-Servizz. Bħalissa hemm bżonn urġenti ta’ 84 borża demm O positive, u  20 borża demm A negative dan hekk kif fl-Isptar Mater Dei hemm pazjenti li qed jistennew biex jirċievu d-demm. Id-Direttur Ċentru Nazzjonali għat-trasfużjoni tad-demm, Dr Alex Aquilina qal “id-donazzjonijiet mhumiex ħażin, 30, 40 kuljum, l-isptarijiet bħalissa u hemm ħafna pazjenti li qed jieħdu d-demm, dawk tat-talessemija kull xahar, anki pazjenti tal-kanċer, nofs id-demm li niġbru imur għall-pazjenti tal-kanċer.” Dr Aquilina qal li l-isptarijiet jirrikjedu madwar ħamsin borża kuljum u minħabba li d-donazzjonijiet naqsu ċ-ċentru nazzjonali għat-trasfużjoni tad-demm jistrieħ fuq id-donaturi leali li jiġu kważi kull 3 xhur. Fuq il-lista tiegħu, il-bank għandu mas-sittin elf donatur, bl-iktar attivi jammontaw għal madwar għaxart elef li jagħtu d-demm mill-inqas darba fis-sena. TVM tkellem ma’ Andrew Pace, donatur li ilu jagħti d-demm b’mod regolari għal dawn l-aħħar sitt snin u jagħti dawk li jissejjħu l-pjastrini, li jintużaw ħafna għall-pazjenti morda bil-kanċer. Is-Sur Pace qal li dan huwa “sodisfazzjon personali li nagħti d-demm u anki għalija personali huwa tajjeb.”"
2020-08-12,€2 miljuni f’rifużjoni għall-vapuri u l-kumpaniji tal-merkanzija,https://www.tvm.com.mt/mt/news/e2-miljuni-frifuzjoni-ghall-vapuri-u-l-kumpaniji-tal-merkanzija/,"Il-Gvern alloka aktar minn żewġ miljun ewro għal skema maħsuba biex tgħin lill-industrija marittima tirpilja mill-effetti ekonomiċi li ġarrbet waqt il-pandemija. L-iskema ta’ rifużjoni għall-ħlasijiet tal-port taħseb biex jonqos il-piż fuq l-importaturi u tipproteġi lill-konsumaturi minn żieda fil-prezzijiet. L-operaturi fil-portijiet u l-kumpaniji li jġorru l-merkanzija se jkunu intitolati għal rifużjoni ta’ spejjeż li ġġeneraw fl-eqqel tal-pandemija. Għal din l-iskema, li se tiġi amministrata minn Transport Malta, il-Gvern alloka iktar minn €2 miljun. Il-Kaptan David Bugeja minn Transport Malta spjega li l-vapuri li daħlu fil-portijiet Maltin bejn Diċembru tas-sena l-oħra u Mejju li għadda se jkunu intitolati għal rifużjoni ta’ 35% fosthom fuq ħlasijiet għall-port u servizzi ta’ rmiġġ. L-iskema tapplika wkoll għall-kumpaniji li jimportaw u jesportaw il-merkanzija . . . b’kull trailer hu eliġibbli għal rifużjoni ta’ €40 filwaqt li kull container hu eliġibbli għal rifużjoni ta’ €20. “Irridu nirrikonoxxu li din s-supply chain insostnuha għax Malta bħala gżira kemm għall-aspett domestiku tal-konsumaturi u għall-industrija, mingħajr servizz regolari ċerti jkollna diffikultajiet fl-andament ta’ kif jitmexxew l-affarijiet fil-pajjiż,” qal il-Kaptan David Bugeja. Fit-tnedija tal-iskema, il-Ministri Ian Borg u Silvio Schembri qalu l-Gvern irid jgħin l-industrija marittima tqum fuq saqajha mid-daqqa li ħadet waqt il-pandemija. Huma qalu li l-iskema tipproteġi lill-konsumaturi minn żieda fil-prezzijiet ta’ prodotti essenzjali fosthom l-ikel u l-mediċini."
2020-08-12,X’ma għandekx tagħmel meta tilbes il-maskra tal-wiċċ,https://www.tvm.com.mt/mt/news/xma-ghandekx-taghmel-meta-tilbes-il-maskra-tal-wicc/,"Kull ma jmur iktar pajjiżi qed jimponu l-ilbies obbligatorju tal-maskra f’postijiet pubbliċi. Ir-regola tal-użu tal-maskra hija waħda mill-aktar stretti fl-Ewropa. F’Malta mhux b’inqas. Bil-liġi, il-maskra trid tintlibes bilfors f’ħames postijiet inkluż fil-ħwienet. Madankollu l-awtoritajiet tas-saħħa jisħqu li jekk il-maskra ma tintlibisx kif suppost jaf tagħmel ħsara. B’użu tajjeb tal-maskra u distanza soċjali ta’ żewġ metri jonqos drastikament ir-riskju ta’ trażmissjoni tal-coronavirus minn persuna għall-oħra. Id-Direttur tad-Direttorat tal-Promozzjoni tas-Saħħa u l-Prevenzjoni tal-Mard, Paula Vassallo, spjegat li l-maskra għandha tgħatti l-imnieħer, il-ħalq u l-geddum u għandha tkun issikkata mal-wiċċ. Fl-aħħar ġimgħat żdiedu n-nies li qed jilbsu l-maskra, anke għax huma obbligati li jagħmlu hekk f’ħafna postijiet pubbliċi, iżda osservajna li ħafna mhux jilbsuha kif suppost . . . b’riskju akbar għalihom u għal ta’ madwarhom. “Jekk wieħed jilbisha taħt l-imnieħer, il-mikrobi ta’ xi ħadd ieħor li jkun qed titkellem ma’ xi ħadd jista’ jmorru ġol-imnieħer tiegħek u inti faċilment li jinfirex il-virus. U jekk wieħed iżommha taħt il-geddum hemmhekk żgur li jkollok kemm il-ħalq u kemm l-imnieħer li ħa jkun mikxuf,” qalet Dr Vassallo. Dr Vassallo saħqet li l-maskra m’għandha qatt tintmiss minn quddiem għax dik hija l-aktar parti infettata: “Nibda nmiss hawn, imiss hawnhekk u mbagħad ineħħiha – ineħħiha minn hawn kif hawn ħafna li jagħmlu hekk u mbagħad nagħmel hell (tmiss wiċċha) u l-mikrobi kollha likelli fuq il-faċċata qed nittrasferixxihom fuq wiċċi fuq l-imnieħer fuq il-ħalq u iżjeda inkun qed inżid ir-riskju.” Spjegat li qabel u wara li tintlibes il-maskra, wieħed għandu jaħsel idejh bl-ilma u s-sapun jew juża sanitizer. “Importanti li wieħed meta jilbisha jew ineħħiha li juża l-loops, jirwiha, jagħmilha ġo baskett u jarmiha u mhux jagħmilha/iħalliha fuq mejda għax inti dejjem kif kont qed nispjega l-parti ta’ barra tista’ tkun il-parti infettata,” saħqet id-Direttur tad-Direttorat tal-Promozzjoni tas-Saħħa u l-Prevenzjoni tal-Mard. Dr Vassallo żiedet tgħid li l-maskri tad-drapp għandhom jinħaslu kull darba li jintlibsu. Qalet li jistgħu jinħaslu fil-washing machine anke ma’ ħwejjeġ oħrajn. Bl-istess mod, il-visors għandhom jintmesħu bl-alkoħol kull darba li jintlibsu. Bil-liġi, il-maskri jew visors għandhom jintlibsu fil-ħwienet; fuq it-trasport pubbliku; waqt il-vjaġġi bejn Malta u Għawdex inkluż fit-terminals taċ-Ċirkewwa u l-Imġarr; fl-Ajruport Internazzjonali ta’ Malta u fit-terminal tal-passiġieri li jivvjaġġaw bil-catamaran jew bil-cruise liners. L-awtoritajiet tas-saħħa qed jisħqu li l-maskri u l-visors mhux obbligatorji li jintlibsu minn tfal li għandhom inqas minn tliet snin."
2020-08-12,Ġimagħtejn kwarantina u swab test mandatorju għal Sqallin li jirritornaw minn Malta,https://www.tvm.com.mt/mt/news/gimaghtejn-kwarantina-u-swab-test-mandatorju-ghal-min-jidhol-sqallija-minn-malta-minn-nhar-il-gimgha/,"Minn nhar il-Ġimgħa 14 ta’ Awwissu, Sqallin li jirritornaw minn Malta, jridu joqgħodu ġimagħtejn fi kwarantina u jridu jagħmlu swab test mandatorju. Sqallija imponiet dawn ir-restrizzjonjiet fuq residenti tagħha li jirritornaw minn Malta, il-Greċja u Spanja, wara żieda fil-każijiet ta’ Covid-19. L-aġenzija tal-aħbarjiet Ansa irrapportat li dawn ir-restrizzjonijiet ġew ippubblikati f’avviż legali iffirmat mill-gvernatur Nello Musumeci. L-Isqallin li jirritornaw minn Malta, jridu jirreġistraw fuq is-sit “siciliacoronavirus.it” u jibqgħu d-dar fi kwarantina għal ġimagħtejn qabel jagħmlu swab test. S’issa dan ma japplikax għal Maltin li jżuru Sqallija."
2020-08-12,AĠĠORNAT: Testijiet għall-Covid lil xi passiġġieri li jaslu Malta minn xi destinazzjonijiet,https://www.tvm.com.mt/mt/news/testijiet-ghall-covid-lil-xi-passiggieri-li-jaslu-malta-minn-xi-destinazzjonijiet/,"Fil-ġranet li ġejjin l-Awtoritajiet tas-Saħħa se jobbligaw lill-passiġġieri li jaslu Malta minn ċerti pajjiżi jew bliet meqjusa b’riskju għoli għall-Covid-19 biex jippreżentaw ċertifikat li fit-48 siegħa ta’ qabel kienu negattivi. Dawk li ma jippreżentawx dan iċ-ċertifikat jistgħu jintagħżlu biex isirilhom swab test u jekk jirrifjutawh ikollhom joqogħdu fi kwarantina. Dan ħabbru d-Deputat Prim Ministru Chris Fearne meta kien qed iwieġeb għall-mistoqsijiet waqt il-programm ta’ Television Malta, Rasimbras. Huwa swab test ġdid li jagħti r-riżultat f’sagħtejn minflok f’sitta dak li se jsir lill-passiġġieri li se jintagħżlu u li jaslu Malta minn rotot partikolari meqjusa b’riskju għoli għall-Covid-19 f’każ li ma jippreżentawx iċ-ċertifikat li jindika li fit-48 siegħa ta’ qabel huma kienu negattivi għall-Covid-19. L-arranġamenti biex jiġu imposti dawn l-obbligi qed isiru propju bħalissa, kif spjega d-Deputat PM Chris Fearne. “Ġib iċ-ċertifikat miegħek, għax dak anki għalina tifrankalna x-xogħol, imma jekk int ma ġibtux dak iċ-ċertifikat, kun af li kif tasal Malta, għandek il-possibilità li nagħmlulek test. Jekk tirrifjutah, trid toqgħod kwarantina u biex toħroġ mill-kwarantina, xorta trid tagħmel it-test,” qal id-Deputat Prim Ministru Chris Fearne. Fil-jum li fih in-numru ta’ każijiet attivi f’Malta beda jqarreb lejn il-500, waqt il-programm Rasimbras id-Deputat Prim Ministru chris Fearne sostna li l-affarijiet għadhom taħt kontroll. “Numri ta’ persuni infettati huwa ssotanzjali imma mhux allarmanti,” qal Dr Fearne. Mistoqsu jekk hux qed nirriskjaw li s-sitwazzjoni taħrab minn idejna, Dr Fearne wieġeb: “Aħna qed inżommu s-sitwazzjoni taħt kontroll fis-sens li qed nagħmlu kemm nistgħu testijiet ,qed nagħmlu ħafna. Fl-aħħar 24 siegħa għamilna 2,250 test rekord assolut. Rekord assoslut per capita fl-Ewropa.” Jibqa’ l-fatt li ż-żidiet fil-każi attivi tal-covid-19, minħabba l-attivitajiet tal-massa, intefgħet pressjoni fuq is-sistema tas-saħħa. “F’daqqa waħda kellna għexieren ta’ eluf f’temp ta’ ftit ġranet ta’ nies li kellhom bżonn test. Biex żidna dawk riżorsi biex inlaħħqu ma’ dawn, ħadna ġranet. Dawn ifissru aktar tobba, nursers, dentisti, ftaħna laboratorji, daħħalna health scientists ġodda. Mil-lum stess swabbin centre Ħal Qormi, pitghata niftħu ieħor Burmarrad,” qal il-Ministru għas-Saħħa Chris Fearne. Fis-sigħat li ġejjin mistennija aġġornamenti tal-avviżi legali dwar il-miżuri restrittivi li ddaħħlu ġimgħa ilu. “Mizuri li daħħalna il-ġimgħa li għaddiet kien hemm min ipprova jsib il-loopholes biex joħroġ minnhojm. Sal-lum stess erġajna emendajna legal notice u biex nagħlqu l-loopholes,” qal Dr Fearne. Il-Ministru Fearne insista li hemm biżżejjed ilbies protettiv għall-ħaddiema tas-saħħa kollha għal xahrejn u f’qasir żmien se ssir ordni oħra biex tkoprihom sal-aħħar tas-sena. Dwar l-edukazzjoni huwa wieġeb li l-pjan tal-Gvern jibqa’ li l-iskejjel jiftħu lejn tmiem Settembru. “Fil-ġranet li ġejjin jien u l-Ministru Bonnici se nkunu f’laqgħa mal-Ministri tas-Saħħa u l-Edukazzjoni Ewropej kollha biex naqsmu l-ħsibijiet tagħna kif inhu l-aħjar mod biex nipproteġu għalliema u tfal u komunità,” kompla Dr Fearne. B’eluf ta’ nies fi kwarantina, li għalkemm mhux pożittivi għall-virus iżda li xorta ma jistgħux imorru għax-xogħol, l-appell jibqa’ l-istess. “Ejja nippruvaw kulħadd ikun responsabbli ma mmorruux f’sitwazzjonijiet fejn social distancing ikun diffiċli li żżommu. Mhux qed ngħid toħorġux mid-dar, mhux qed ngħidu kulħadd lockdown imma ejja nuru ċertu responsabbiltà u dan hu l-appell tiegħi. we are all in this together.” Dwar id-dikjarazzjonijet li għamel il-Gvern Russu dwar l-iżvillupp ta’ vaċċin, id-Deputat Prim Ministru qal li l-awtoritajiet xjentifiċi tal-WHO u tal-Unjoni Ewropea għadhom ma ngħatawx evidenza li l-vaċċin huwa sigur u effettiv.   Aktar kmieni: Fil-ġranet li ġejjin l-Awtoritajiet tas-Saħħa se jdaħħlu l-obbligu fuq il-passiġġieri li jaslu Malta minn ċertu pajjiżi jew bliet meqjusa b’riskju għoli għall-Covid-19 biex jippreżentaw ċertifikat li fit-48 siegħa ta’ qabel kienu negattivi. Dawk li ma jippreżentawx dan iċ-ċertifikat jistgħu jintagħżlu biex isirilhom swab test u jekk jirrifjutawh ikollhom joqogħdu fi kwarantina. Dan ħabbru d-Deputat Prim Ministru Chris Fearne meta wieġeb għall-mistoqsijiet waqt il-programm Rasimbras li se jixxandar fis-7.15 p.m. fuq TVM. “Ġib iċ-ċertifikat miegħek, għax dak anki għalina tifrankalna x-xogħol, imma jekk int ma ġibtux dak iċ-ċertifikat, kun af li kif tasal Malta, għandek il-possibilità li nagħmlulek test. Jekk tirrifjutah, trid toqgħod kwarantina u biex toħroġ mill-kwarantina, xorta trid tagħmel it-test. Din hija sistema li qed naħdmu bħalissa, fuq il-loġistika tagħha, wara li daħlet f’dan il-weekend li għadda, f’żewġ jew tliet pajjiżi fl-Ewropa, biex aħna nkunu fost l-ewwel li nagħmluha,” iddikjara Dr Fearne. Il-Ministru Fearne qal li l-awtoritajiet tas-Saħħa bħalissa qed jaħdmu fuq il-loġistika ta’ dawn il-miżuri l-ġodda, li jinkludu l-għażla tar-rotot tal-ajru b’riskju. Fl-intervista huwa jitkellem dwar emendi ġodda għall-avviżi legali dwar l-attivitajiet tal-massa, dwar il-ftuħ tal-iskejjel ippjanat għal Settembru li ġej u dwar il-vaċċin li r-Russja qed tgħid li żviluppat."
2020-08-12,12-il stabbiliment jinqabdu jiksru l-protokolli biex titrażżan l-imxija tal-Covid,https://www.tvm.com.mt/mt/news/12-il-stabbiliment-jinqabdu-jiksru-l-protokolli-biex-titrazzan-l-imxija-tal-covid/,"L-Awtorità tat-Turiżmu (l-MTA) qalet li f’ġimgħa 12-il stabbiliment instabu jiksru l-protokolli biex titrażżan l-imxija tal-COVID-19 u se tittieħed azzjoni legali kontrihom. L-awtorità qalet li fl-aħħar tmint’ijiem, uffiċċjali tagħha għamlu ‘l fuq minn 500 spezzjoni f’diversi stabbilimenti u f’avvenimenti bħal tiġijiet u attivitajiet kulturali u sportivi."
2020-08-12,AĠĠORNAT: Il-KSU jappella għal pjan alternattiv għall-eżamijiet tal-MATSEC li se jsiru f’Settembru,https://www.tvm.com.mt/mt/news/il-ksu-jappella-ghal-pjan-alternattiv-ghall-ezamijiet-tal-matsec-li-se-jsiru-fsettembru/,"Il-Kunsill Studenti Universitarji, il-KSU esprima tħassib għax għad m’hemmx pjan alternattiv għall-eżamijiet tal-MATSEC li se jsiru f’Settembru. Fi stqarrrija l-KSU qal li s’issa l-eżamijiet għadhom se jsiru b’mod fiżiku fis-swali tal-eżamijiet, skont il-gwidi ppubblikati mill-Uffiċċju tas-Supretendent tas-Saħħa Pubblika. Qal li f’laqgħa mal-Ministru għall-Edukazzjoni Owen Bonnici, il-KSU staqsa dwar x’miżuri straordinarji qed jiġu kkunsidrati fid-dawl tas-sitwazzjoni bħalissa. Żied li staqsa numru ta’ mistoqsijiet lis-Supretendent tas-Saħħa Pubblika u lill-Ministru tas-Saħħa fosthom xi protokolli hemm fis-seħħ meta student jirriżulta pożittiv għall-Covid-19 wara li jkun għamel eżami. Mistoqsijiet oħra jinkludu, x’inhuma l-kundizzjonijiet fid-dawl tar-rata ta’ trasmissjoni għall-istudenti biex jirritornaw l-università f’Ottubru u x’inhuma l-protokolli f’sitwazzjoni ta’ każijiet pożittivi fl-Università ta’ Malta. Il-KSU qal li sal-lum dawn il-mistoqsijiet għadhom mhux imwieġba u l-inċertezza qed twassal għal ħafna ansjetà fost eluf ta’ studenti li bħalissa qed jippreparaw għall-eżamijiet biex jidħlu l-Università jew biex jipprogressaw fil-korsijiet tagħhom. Il-KSU appella lill-Università ta’ Malta u lill-awtoritajiet relevanti tal-Gvern biex jikkunsidraw id-deċiżjoni li l-eżamijiet isiru fuq il-campus u biex jippubblikaw pjan alternattiv għall-eżamijiet li se jsiru f’Settembru. Kelliem għall-Ministeru għall-Edukazzjoni qal lil tvm.com.mt illi f’laqħa pożittiva ħafna li saret bejn il-Ministru Owen Bonnici u l-għaqdiet tal-istudenti, ġew indirizzati d-domandi kollha li saru matul dik il-laqgħa. Intqal li l-Ministeru hu dejjem lest li jżomm kuntatt san u b’saħħtu mal-KSU għall-ġid tal-istudenti. Il-kelliem qal li l-eżamijiet se jsiru kif pjanat u li se jittieħdu l-prekawzjonijiet kollha sabiex jiġu osservati l-linji gwida li nħargu mill-awtoritajiet tas-saħħa."
2020-08-12,Il-PM jgħid li Malta se tkompli żżid it-testijiet għall-Covid-19,https://www.tvm.com.mt/mt/news/il-pm-jghid-li-malta-se-tkompli-zzid-it-testijiet-ghall-covid-19/,"Fl-isfond tan-numru rekord ta’ testijiet li saru fis-swab centres fis-sigħat li għaddew, il-Prim Ministru żar iċ-ċentru f’Pembroke li ilu jopera mill-bidu tal-pandemija. Dr Abela qal li kuntrarju għal li għamlu pajjiżi oħra li naqqsu t-testijiet biex iżommu n-numri baxxi, f’Malta dawn se jkomplu jiżdiedu. Il-Prim Ministru aċċerta lill-ħaddiema li l-Gvern se jkompli jsaħħaħ l-infrastruttura biex is-servizz ikompli jitjieb."
2020-08-12,Il-Prim Ministru jgħid li s-saħħa tal-poplu tibqa’ priorità għall-gvern,https://www.tvm.com.mt/mt/news/il-pm-fit-taqsima-tal-mard-infettiv-is-sahha-tal-poplu-priorita-ghall-gvern/,"Il-Prim Ministru Robert Abela qal li s-saħħa tan-nies tibqa’ prijorità għall-gvern u kien għalhekk li nvesta f’dak kollu li kien meħtieġ biex il-pajjiż jiġġieled il-Covid-19. Dr Abela kien qed jitkellem waqt żjara fit-Taqsima tal-Mard Infettiv fl-Isptar Mater Dei, fejn iltaqa’ mal-professjonisti impenjati fil-kura ta’ persuni li għandhom dan il-virus. Dr Abela appella lill-poplu jibqa’ prudenti u jimxi mal-prekawzjonijiet mogħtija mill-awtoritajiet tas-saħħa.  "
2020-08-12,L-iżball ta’ min qal li llum se jkollna 70+ każijiet ġodda,https://www.tvm.com.mt/mt/news/l-izball-ta-min-qal-li-llum-se-jkollna-70-kazijiet-godda/,"Fl-isfond ta’ rapporti fil-media soċjali li dalgħodu semmew numri ogħla ta’ każi ġodda, kelliema għall-Ministeru tas-Saħħa qalet lil Television Malta li kien hemm 22 immigrant li diġà kienu pożittivi għall-virus u nklużi fl-istatistika maħruġa fil-jiem li għaddew li reġa’ sarilhom it-test il-bieraħ. Qalet li dawn reġgħu nstabu li għadhom pożittivi għall-virus. Il-kelliema qalet li xi individwi għamlu l-iżball li żiduhom mal-każi ġodda, meta dawn kienu tħabbru diġà. Il-Ministeru għas-Saħħa ntant appella għar-responsabilità’ u saħaq li m’għandux ikun hemm spekulazzjoni b’numri jew tixrid ta’ aħbarijiet foloz li jallarmaw lin-nies għal xejn. Żied jgħid li s’issa m’hemm ebda pazjent fit-Taqsima għall-Kura Intensiva. Il-Ministeru qal li jsiru numru kbir ta’ testijiet hi waħda mill-miżuri l-aktar effettivi kontra l-COVID-19 għax b’hekk tkun tista’ tiżola l-każi pożittvi u tpoġġi kwarantina lil kull min kellu kuntatt magħhom. Sostna li b’hekk jitnaqqas kemm jista’ jkun it-tixrid tal-virus. Ara wkoll: 49 każ ġdid ta’ Covid-19 f’Malta minn rekord ta’ 2,200 swab test "
2020-08-12,"49 każ ġdid ta’ Covid-19 f’Malta minn rekord ta’ 2,200 swab test",https://www.tvm.com.mt/mt/news/49-kaz-gdid-ta-covid-19-fmalta-minn-rekord-ta-2200-swab-test/,"Fl-aħħar 24 siegħa saru rekord ta’ swab tests, 2,200. Minn dawn in-numru rekord ta’ swabs instabu 49 każ pożittiv. Il-Ministeru għas-Saħħa jappella għal responsabbiltà f’dawn il-mumenti u ma għandux ikun hemm spekulazzjoni b’numri jew inkella tixrid ta’ aħbarijiet foloz li jallarmaw lin-nies għal xejn. Fi stqarrija ntqal li sa dan il-ħin m’hemm ebda pazjent fit-Taqsima tal-Kura Intensiva u għalhekk kulħadd għandu jkun kawt fil-kummenti tiegħu dwar pazjenti f’qagħda kritika. Il-Ministeru għas-Saħħa jixtieq jirringrazzja lill-ħaddiema kollha fil-qasam tas-saħħa li għal darb’oħra qed jagħmlu dak kollu possibbli biex jiġġieldu l-imxija tal-Covid-19. Li jsiru numru kbir ta’ testijiet, hija waħda mill-miżuri l-aktar effettivi kontra l-Covid-19 hekk kif tkun tista’ tiżola l-każijiet pożittivi u tpoġġi kwarantina lil kull min kellu kuntatt magħhom, b’hekk kemm jista’ jkun tnaqqas aktar it-tixrid. Fuq Facebook, l-awtoritajiet tas-saħħa qalu li fl-aħħar 24 siegħu fiequ 3 persuni oħra u b’hekk l-ammont ta’ persuni f’Malta li rkupraw mill-Covid-19 tela għal 695. Minn Marzu ‘l hawn l-ammont ta’ persuni li mardu bil-Covid-19 tela’ għal 1190 każ li minnhom hemm 486 attivi. Mill-aħħar 49 każ hemm sitt mill-grupp tal-isptar Monte Karmeli, 4 każijiet mill-krew tal-film Jurassic World li qed jinġibed bħalissa f’pajjiżna u 3 każijiet mill-klabb tal-futboll ta’ Ħal Balzan. L-awtoritajiet tas-saħħa qalu li għadu għaddej il-contact tracing fuq il-bqija tal-każijiet. Ara wkoll: L-iżball ta’ min qal li llum se jkollna 70+ każijiet ġodda "
2020-08-12,Auckland fi New Zealand f’lockdown wara li feġġew 4 każi ġodda ta’ Covid-19,https://www.tvm.com.mt/mt/news/il-kapitali-ta-new-zealand-flockdown-wara-li-feggew-4-kazi-godda-ta-covid-19/,"L-akbar belt f’New Zealand tinsab f’lockdwon wara li ġew reġistrati erba’ każi ġodda ta’ COVID-19 wara aktar minn 100 ġurnata mingħajr l-ebda każ. Il-lockdown ta’ tlett ijiem daħal fis-seħħ f’Auckland wara li erba’ membri tal-istess familji rriżultaw pożittivi għall-virus. Ir-restrizzjonijiet se jidħlu fis-seħħ illum sakemm l-awtoritajiet jagħmlu kuntatt mal-kuntatti kollha tal-familja. Ir-residenti ta’ Auckland intalbu jibqgħu ġewwa, in-negozji li mhumiex essenzjali se jibqgħu magħluqa u r-restrizzjonijiet tad-distanza soċjali se jerġgħu jidħlu fil-bqija tal-pajjiż. Il-Prim Ministru Jacinda Ardern ipposponiet ix-xoljiment tal-parlament għal nhar it-Tnejn. Qalet li għadha ma ħaditx deċiżjoni dwar jekk tipposponix l-elezzjoni skedata għad-19 ta’ Settembru. "
2020-08-12,Il-MAM testendi d-direttivi sal-14 ta’ Awwissu u tagħti ultimatum ta’ ġimgħa lill-Gvern,https://www.tvm.com.mt/mt/news/il-mam-testendi-d-direttivi-sal-14-ta-awwissu-u-taghti-ultimatum-ta-gimgha-lill-gvern/,"L-Assoċjazzjoni Medika Maltija fi stqarrija dalgħodu qalet li d-direttivi li għaddejjin bħalissa se jiġu estiżi u se jibqgħu fis-seħħ sal-Ġimgħa 14 ta’ Awwissu. F’laqgħa tal-Kunsill tal-MAM li saret ilbieraħ ġie deċiż ukoll li d-direttivi tagħha se jiġu sospiżi għall-ġimgħa bejn il-15 ta’ Awwissu u l-Ħadd 23 ta’ Awwissu. Żiedet li jekk sa dik id-data, il-kabinett ma jiħux aktar miżuri biex iġġib b’mod effettiv il-pandemija taħt kontroll, l-Assoċjazzjoni Medika Maltija se terġa’ ddaħħal fis-seħħ id-direttivi kollha inkluż is-sospensjoni tal-operazzjonijiet li mhumiex urġenti mit-Tnejn 24 ta’ dan ix-xahar. Fl-istqarrija, l-Assoċjazzjoni Medika Maltija qalet li d-direttivi tagħha ġew segwiti minn 95% tal-membri. Żiedet li tabib f’ċentru tas-saħħa nstab pożitiv għall-COVID-19 u ieħor jinsab fi kwarantina u qed jistenna r-riżultat tat-test. Qalet li s-sitwazzjoni ddetterjorat b’ mod sinfikanti b’żieda qawwija fl-għadd ta’ każi tant li skont il-MAM illum mistenni jkun hemm rekord ta’ każijiet. Żiedet li l-bieraħ, erba’ pazjenti ġew rikoverati fl-isptar Mater Dei b’sintomi serji tal-COVID-19 biex b’hekk telgħu għal sebgħa l-pazjenti fl-isptar."
2020-08-11,Jitħassar ukoll il-kunċert tat-tenur Joseph Calleja,https://www.tvm.com.mt/mt/news/jithassar-ukoll-il-kuncert-tat-tenur-joseph-calleja/,"Tħassar ukoll il-kunċert ta’ Joseph Calleja li din is-sena kellu jsir fl-4 ta’ Settembru fuq il-Fosos tal-Furjana u li issa mistenni jsir f’format differenti. NnG Promotions, l-organizzaturi tal-kunċert li bħala mistieden speċjali kien se jkollu lill-kantant Taljan Zucchero flimkien mal-Orkestra Filarmonika ta’ Malta, qalu li dawk li xtraw il-biljetti se jingħataw flushom lura u li qed jaħdmu biex joħroġu b’kunċett alternattiv kif il-kunċert isir xorta mit-tenur Malti u Zucchero."
2020-08-11,Putin jgħid li r-Russja żviluppat tilqima konta l-Coronavirus,https://www.tvm.com.mt/mt/news/putin-jghid-li-r-russja-zviluppat-tilqima-konta-l-coronavirus/,"Il-President Russu Vladimir Putin qal li pajjiżu żviluppa tilqima ġdida kontra l-Coronavirus u li skont hu ngħatat l-approvazzjoni regolatorja f’inqas minn xahrejn li bdiet tiġi ttestjata fuq in-nies umani. Putin qal li din it-tilqima għaddiet mit-testijiet kollha li kien hemm bżonn, tant li l-istess tilqima ġiet ippruvata wkoll fuq bintu stess. Uffiċjali Russi qalu li qed jippjanaw li jibdew jagħti l-tilqima liċ-ċittadini Russi f’Ottubru li ħej. Esperti iżda qed iqajjmu dubju fuq l-għaġġla li biha saret din it-tilqima. B’reazzjoni l-Għaqda Dinjija tas-Saħħa ħeġġet lir-Russja biex timxi mal-linji gwida internazzjonali biex tipproduċi din it-tilqima kontra l-virus u li dwar dan kellha diskussjonijiet mal-awtoritajiet Russi. It-tilqima ngħatat l-isem ta Sputnik-V. Sa issa din it-tilqima mhix imsemmija fost is-sitt tipi ta’ tilqim li ġew imsemmija mill-Għaqda Dinjija tas-Saħħa u li għaddew minn tlett fażijiet ta’ prova fosthom bi provi fuq il-bnedmin."
2020-08-11,Fi New Zealand jerġa’ jitfaċċa l-COVID-19 wara mitt jum mingħajr każ,https://www.tvm.com.mt/mt/news/fi-new-zealand-jerga-jitfacca-l-covid-19-wara-mitt-jum-minghajr-kaz/,"Fi New Zealand wara mitt jum mingħajr każ ġdid, irreġistraw 4 każijiet ġodda, bis-sors tal-infezzjonijiet għadu mhux magħruf. Il-każijiet instabu f’Auckland. B’reazzjoni għal din l-aħbar il-Prim Ministru Jacinda Ardern ħabbret li minn għada l-Erbgħa, Auckland se jimxi għal lockdown sal-Ġimgħa f’nofs il-lejl, fejn in-nies se jkollhom jaħdmu mid-dar ħlief dawk li jagħtu servizzi essenzjali, filwaqt li faċilitajiet pubbliċi, barijiet, restoranti u negozji se jingħalqu. “As of 12 noon tomorrow, Wednesday, August 12th, we will be moving Auckland to level 3 restrictions for a period of three days, unitl midnight on Friday.” Għall-bqija tal-pajjiż, barra Auckland, l-attivitajiet tal-massa ristretti għal mija. Fi New Zealand li kellha storja ta’ suċċess kbir fil-kontroll tal-pandemija meta mqabbla mad-dinja, rreġistrat tnejn u għoxrin mewt minn Frar li għadda."
2020-08-11,"29 każ ġdid tal-COVID-19 f’Malta, ifiqu 4 persuni",https://www.tvm.com.mt/mt/news/29-kaz-gdid-tal-covid-19-fmalta-ifiqu-4-persuni/,"Fl-aħħar 24 siegħa ħarġu 29 każ ġdid tal-COVID-19 f’Malta u fiequ 4 persuni. Dan ifisser li bħalissa hawn 440 każ attiv. Fl-aħħar aġġornament mediku, il-Ministeru għas-Saħħa qal li tliet każijiet tal-lum kienu mill-Isptar Monte Karmeli, tnejn oħra ħarġu minn cluster li beda f’Paceville, 5 każijiet huma ta’ qraba ta’ persuna li kellhom il-COVID-19, każ ieħor b’rabta ma’ każ magħruf fuq il-post tax-xogħol, il-bqija huma sporadiċi. Dawn il-każijiet ħarġu wara li saru 1,882 swab test. Ftit ċifri b’rabta mal-COVID-19 f’Malta juru li s’issa kien hawn 1,141 każ ta’ din l-imxija. B’kollox fiequ 692 persuna. U fl-isfond tas-sitwazzjoni prezenti tal-COVID-19, tħassret ukoll l-edizzjoni ta’ din is-sena tal-Airshow Internazzjonali ta’ Malta. L-organizzaturi tal-Airshow qalu li d-deċiżjoni ttieħdet wara d-deċiżjoni tal-Gvern biex jitħassru attivitajiet tal-massa. Is-Soċjetà tal-Avjazzjoni Maltija li torganizza dan l-avveniment, qalet li qed tistenna risposta mill-Awtorità Maltija għat-Turiżmu biex il-ftehim tal-airshow għal din is-sena jiġġedded għas-sena d-dieħla. Sadattant, l-impatt tal-pandemija tal-COVID laqat ukoll is-saħħa mentali. L-Alleanza għas-Saħħa Mentali qalet fi stqarrija li l-helpline mwaqqaf apposta biex jagħti assistenza psikoloġika rċieva 2,100 telefonata bejn Marzu u dan ix-xahar. L-alleanza qalet li dan juri li n-nies mhux biss tibża mill-fattur fiżiku jekk tiġi infettata, iżda jidħlu wkoll inċertezzi oħra li jħassbu lin-nies. L-Alleanza qalet li l-iżvilupp tas-servizzi mentali fil-komunità huwa pass fid-direzzjoni t-tajba iżda appellat għal investiment biex jitjieb is-servizz tal-inpatient u għall-taħriġ lill-istaff u biex is-servizz tas-saħħa mentali jkun jista’ jinfirex iżjed."
2020-08-10,Tfal taħt it-tliet snin m’għandhomx jitlibbsu maskra,https://www.tvm.com.mt/mt/news/tfal-taht-it-tliet-snin-mghandhomx-jitlibbsu-maskra/,"Mistoqsija dwar jekk trabi għandhomx jitlibbsu maskri, Prof Gauci qalet li tfal taħt 3 snin m’għandhomx jitlibbsu l-maskra għax din tista’ tkun ta’ periklu għalihom. Dan qalitu meta kienet qed twieġeb il-mistoqsijiet ta’ TVM waqt il-bulettin tal-aħbarijiet illejla, fid-dawl tal-fatt li xi operaturi qed jirreklamaw maskri għat-tfal żgħar u t-trabi. Bl-istess mod, persuni b’ċertu diżabbiltajiet huma wkoll eżentati milli jilbsu l-maskra. Rigward l-ilbies tal-visors, Prof Gauci ċċarat li l-avviż legali ġie emendat, u l-visors jistgħu jintlibsu minflok maskri, għax l-evidenza turi li dawn ukoll huma effettivi. Segwi l-intervista sħiħa ma’ Prof Gauci: Ara wkoll: ARA: Prof Gauci tgħid li nħarġu ħames multi ta’ €3,000 "
2020-08-10,Il-PN jgħid li l-Gozo Channel m’għandhiex sistema adegwata ta’ infurzar b’rabta mal-Covid-19,https://www.tvm.com.mt/mt/news/il-pn-jghid-li-l-gozo-channel-mghandhiex-sistema-adegwata-ta-infurzar-brabta-mal-covid-19/,"Il-Partit Nazzjonalista qal li jinsab infurmat li l-kumpanija Gozo Channel għad m’għandhiex sistema adegwata biex tara li fuq il-vapuri u fit-terminals, il-passiġġieri josservaw il-miżuri ta’ prevenzjoni mill-COVID-19 li ħabbar il-Gvern fl-aħħar jiem. Fi stqarrija, il-Partit Nazzjonalista qal li dwar dan hemm preokupazzjoni fost il-ħaddiema tal-Gozo Channel li qed jintalbu jgħassu u jassiguraw li l-passiġġieri josservaw dawn il-miżuri u dan minkejja li m’humiex imħarrġa għal dan u ntqal li ġieli kien hemm inċidenti ta’ passiġġieri li rreaġixxew ħażin."
2020-08-10,"ARA: Prof Gauci tgħid li nħarġu ħames multi ta’ €3,000",https://www.tvm.com.mt/mt/news/dalwaqt-prof-gauci-intervistata-fxandira-diretta-fuq-tvm/,"Is-Supretendent tas-Saħħa Pubblika, il-Professur Charmaine Gauci, qalet li minn meta daħal fis-seħħ l-avviż legali l-ġimgħa li għaddiet, diġà nħarġu ħames multi ta’ €3,000 ‘l waħda għal organizzaturi ta’ attivitajiet, restoranti jew bars li ma kinux qed isegwu l-miżuri restrittivi. F’intervista diretta waqt l-aħbarijiet ta’ TVM, Prof Gauci qalet li dawn iċ-ċitazzjoni inħarġu wara li saru ‘l fuq minn 200 spezzjoni. TVM infurmat li l-biċċa l-kbira tal-multi nħarġu lil sidien ta’ stabbilimenti f’Paceville, minn fejn ħareġ l-ikbar grupp ta’ persuni infettati. Prof Gauci żiedet li saru wkoll ‘il fuq minn 250 spezzjoni fil-ħwienet tar-retail, li minnhom 34 ġew immultati. Hija tkellmet ukoll dwar l-użu tal-visors u l-maskri, fosthom fit-tfal. Segwi l-intervista sħiħa: Ara wkoll: Tfal taħt it-tliet snin m’għandhomx jitlibbsu maskra "
2020-08-10,ARA: Il-Prim Ministru jżur ċentru tas-swabbing u jiltaqa’ mal-ħaddiema,https://www.tvm.com.mt/mt/news/ara-il-prim-ministru-jzur-centru-tas-swabbing-u-jiltaqa-mal-haddiema/,"Fi żjara għall-għarrieda fiċ-ċentru tas-swabbing f’Ħal Luqa, il-Prim Ministru Robert Abela qal li Malta għandha rata għolja ħafna ta’ ttestjar, li hija 3 darbiet iktar mill-medja Ewropea u 22 darba aktar mir-rakkomandazzjonijiet tal-Għaqda Dinjija tas-Saħħa. Filwaqt li rringrazzja lill-ħaddiema fil-qasam tas-saħħa li qed jaħdmu matul dan iż-żmien tal-pandemija, il-Prim Ministru qal li ried jaċċerta ruħu mill-kundizzjonijiet tax-xogħol tagħhom. Fl-aħħar jiem, l-awtoritajiet tas-saħħa komplew iżidu r-rata ta’ testijiet ta’ swabs għall-Covid, tant li se jinfetħu żewġ ċentri ġodda f’Ħal Qormi u Burmarrad, minbarra l-erba’ l-oħra li hawn f’Ħal Luqa, Pembroke, l-Isptar Mater Dei u l-Isptar Ġenerali t’Għawdex."
2020-08-10,Gwardjan tal-ħabs pożittiv għall-Covid-19,https://www.tvm.com.mt/mt/news/gwardjan-tal-habs-pozittiv-ghall-covid-19/,"Wieħed mill-persuni li nstabu pożittivi fl-aħħar sigħat huwa gwardjan tal-ħabs. Kelliem għall-Faċilità Korrettiva ta’ Kordin qal lil TVM li waqt il-proċess ta’ contact tracing il-ħaddiem sostna li kien mar l-isptar ma’ priġunier. Żied jgħid li l-faċilità korrettiva kompliet iżomm ma’ protokoll ta’ diżinfentar kontinwu, ilbies ta’ maskri u żjarat taħt ċerti kundizzjonijiet, fosthom il-perspex. Ittieħdu wkoll għexieren ta’ swabs ta’ uffiċjali oħra li s’issa rriżultat fin-negattiv."
2020-08-10,"23 każ ġdid ta’ Covid-19, 4 oħra mfejqa",https://www.tvm.com.mt/mt/news/23-kaz-gdid-ta-covid-19-4-ohra-mfejqa/,"Fl-aħħar 24 siegħa 23 persuna f’Malta rriżultaw pożittivi għall-Covid-19, wara li ġew ittestjati 1,618 swab. Ġew iddikjarati wkoll erba’ persuni oħra mfejqa, biex issa l-każijiet attivi huma ta’ 415. L-awtoritajiet tas-saħħa qalu li każ minnhom huwa impurtat, filwaqt li t-tnejn l-oħra jiffurmaw parti mill-grupp ta’ Paceville. Fir-rigward tal-kumplament qed isiru l-kuntatti mit-tim tal-contact tracing. L-awtoritajiet tas-saħħa tennew l-appell biex in-nies tevita li tmur f’postijiet iffullati. Sal-bieraħ kien hemm 4 persuni fl-isptar Mater Dei, ħadd minnhom fit-taqsima tal-kura intensiva. Għoxrin persuna oħra kienu qed jinżammu fl-isptar Boffa u fl-isptar St Thomas, bl-awtoritajiet tas-saħħa qalu lil TVM li hemm pazjenti qed jinżammu l-isptarijiet bi prekawzjoni għaliex ma jistgħux joqogħdu d-dar iżolati minn persuni oħra."
2020-08-10,“It-telework kruċjali biex innaqqsu l-emissjonijiet ta’ gassijiet serra”,https://www.tvm.com.mt/mt/news/it-telework-krucjali-biex-innaqsu-l-emissjonijiet-ta-gassijiet-serra/,"Fl-aħħar ġimgħat bla preċedent id-dinja tax-xogħol b’mod speċjali ntlaqtet ġmielu bħal sajjetta fil-bnazzi. Għal uħud, kollox baqa’ miexi ħarir. Ħaddieħor, spiċċa jaħdem mid-dar kif seta’ bil-għan li l-imxija tal-Covid-19 titrażżan kemm jista’ jkun. Min ma setax ikompli jxammar il-kmiem lil hinn mill-uffiċċju spiċċa sieq fuq sieq id-dar, bit-tama li dan iż-żmien straordinarju jħallina bi kwietna mill-aktar fis. Fl-isfond tat-tali restrizzjonijiet fuq skala lokali kif ukoll tal-għadd ta’ lockdowns imposti mal-erbat irjieħ, għadd ta’ esperti tal-klima nnutaw bosta tibdiliet b’rabta mat-tibdil fil-klima. F’kummenti lil tvm.com.mt Dr Charles Galdies, espert dwar il-klima ġibed l-attenzjoni għall-fatt li jekk dak li jkun, fejn hu possibbli, ikompli jaħdem mid-dar anki ġaladarba l-pandemija ma tibqax magħna dan jista’ jgħinna nnaqsu l-emissjonijiet ta’ gassijiet serra fl-atmosfera bil-bosta hekk kif b’dan il-mod it-tniġġis fl-arja kawża tas-sriebet ta’ karozzi li ta’ kuljum joħonqu t-toroq Maltin u Għawdxin jonqos ġmielu. Dr Galdies spjega li skont l-Uffiċċju Nazzjonali tal-Istatistika fl-2017 it-trasport wassal kważi kważi għall-istess livelli ta’ emissjonijiet ta’ gassijiet serra daqs il-powerstation. Dr Galdies qal ukoll li t-telework jaf ikun sikkina taqta’ minn żewġ naħat hekk kif aktar ħin id-dar jaf iwassal għal aktar konsum tal-elettriku. Spjega, li fl-isfond tat-tibdil fil-klima dan jaf ma jagħmilx tajjeb daqstant ieħor, b’mod speċjali jekk il-produzzjoni tal-enerġija tkompli tistrieħ fuq il-fjuwils fossili. L-espert dwar il-klima saħaq li l-Gvern għandu jġib fis-seħħ mill-aktar fis l-istrateġija nazzjonali ta’ żvilupp b’emissjonijiet baxxi ta’ karbonju bil-għan li l-gżejjer Maltin ikunu jistgħu jużaw enerġija nadifa."
2020-08-10,Il-maskra trid tintilbes barra wkoll f’ħafna postijiet f’Pariġi,https://www.tvm.com.mt/mt/news/il-maskra-trid-tintilbes-barra-wkoll-fhafna-postijiet-fparigi/,"L-awtoritajiet Franċiżi qed jordnaw li mil-lum il-maskra tibda tintlibes ukoll barra f’ħafna postijiet madwar Pariġi. L-ordni tapplika għal persuni li għandhom minn 11-il sena ‘l fuq f’iktar minn 100 triq li huma ffrekwentati minn ħafna, fosthom madwar ix-xmara Seine u l-monti. Madanakollu, xi postijiet popolari mat-turisti, bħat-Torri Eiffel, l-Arc de Triomphe u Champs-Elysees s’issa huma eżentati. Il-maskri huma diġà obbligatorji fil-postijiet pubbliċi kollha fuq ġewwa, u dawk li jinqabdu bla maskra jistgħu jeħlu €135."
2020-08-10,AĠĠORNAT: Il-MAM tikkritika l-folol u n-nuqqas ta’ infurzar fi tmiem il-ġimgħa,https://www.tvm.com.mt/mt/news/il-mam-tikkritika-l-folol-u-n-nuqqas-ta-infurzar-fi-tmiem-il-gimgha/,"L-Assoċjazzjoni Medika Maltija (MAM) qalet li matul tmiem il-ġimgħa l-parties u l-attivitajiet tal-massa baqgħu għaddejjin madwar Malta u Għawdex, waqt li kkritikat in-nuqqas ta’ infurzar. Fi stqarrija l-MAM qalet li l-kbir għadu ġej, u li l-istatistika bejn Marzu u Ġunju wriet li għandna nistennew mewt għal kull 75 infezzjoni tal-Covid-19 wara 4 jew 6 ġimgħat. Saħqet li l-argument li ma kienx hemm imwiet minn Ġunju ma jistax jintuża biex tiġi mbuttata l-idea ta’ normalità, għaliex l-evidenza xejntifika turi li l-iktar li nies morda bil-Covid-19 ikollhom bżonn ta’ kura intensiva jew imutu huwa minn 3 sa 6 ġimgħat wara li tintlaħaq il-quċċata ta’ każi ġodda. Żiedet li l-ammont ta’ każi ġodda kuljum meta mqabbel mal-popolazzjoni huwa fost l-ogħla fl-Ewropa, tant li l-awtoritajiet tas-saħħa tal-Istati Uniti qed jikkunsidraw lil Malta bħala destinazzjoni ta’ riskju għoli. Sadanittant, il-Kunsill Nazzjonali tal-Anzjani qal fi stqarrija li jistenna li min qed imexxi l-pajjiż jara li s-saħħa tal-poplu tirbaħ fuq il-ħtiġijiet ekonomiċi u finanzjarji tal-pajjiż. Waqt li ħeġġeġ lill-anzjani biex ikomplu jsegwu u jobdu l-istruzzjonijiet mogħtija mill-awtoritajiet tas-saħħa, il-kunsill qal li ma jistgħux jiġu ripetuti żbalji li setgħu ġew evitati u li jġibu danni koroh għal tul ta’ żmien."
2020-08-09,Aġenti u operaturi tal-ivvjaġġar b’diffikultajiet biex jagħtu r-rifużjonijiet,https://www.tvm.com.mt/mt/news/agenti-u-operaturi-tal-ivvjaggar-bdiffikultajiet-biex-jaghtu-r-rifuzjonijiet/,"Il-Kamra tan-Negozji Żgħar u Medji qalet li l-aġenti u l-operaturi tal-ivvjaġar qegħdin jiffaċjaw diffikultatjiet biex joħorġu r-rifużjonijiet minħabba li l-kumpaniji turistiċi mhumiex qegħdin jibagħtulhom l-flus lura tal-vjaġġi u pakketti tal-ivjaġġar li qed jitħassru. F’kummenti ma’ Television Malta il-kap eżekuttiv tal-GRTU Abigail Mamo qalet li jinsabu f’negozjati mal-Gvern b’rabta mad-direttiva dwar il-pakketti tal-ivvjaġar, filwaqt li appellat lil pubbliku biex jifmhu s-sitwazzjoni diffiċli li tinsab fiha l-undustrija turistika madwar id-dinja. Kull ma jmur qed jiżdied l-ammont ta’ nies li qed jistennew rifużjoni tal-ħlas li għamlu fuq vjaġġar li tħassar. L-aġenti u l-operaturi tal-ivvjaġar jinsabu maqbudin bejn il-klijenti tagħhom li qegħdin jistennew rifużjoni, u l-kumpaniji barranin li jridu jagħtuhom il-flus lura biex ikunu jistgħu jgħadduhom lill-konsumatur. F’kummenti ma’ Television Malta il-kap eżekuttiv tal-GRTU Abigail Mamo qalet li l-operaturi u l-aġenti tal-ivvjaġġar huma fost l-agħar negozji milquta mill-pandemija. Żiedet tgħid li d-direttiva dwar il-pakketti tal-ivvjaġar, li tesiġi li rrifużjoni trid tingħata fi żmien ġimagħtejn, ma kinitx maħsuba għal kwantità kbira ta’ vjaġġi li tħassru fl-istess perjodu. Is-sinjura Mamo qalet li l-GRTU tinsab f’negozjati mal-Gvern biex jinstab mekkaniżmu li ma jgħabbix l-aġenti u l-operaturi tal-ivvjaġġar b’piż finanzjarju li ma jifilhux għalih. “Dan il-mekkaniżmu ser iwassal biex fl-aħħar mill-aħħar dawn il-flus li t-tour operators u t-travel agents ma għandhomx, għax huma diġà jkunu għadewhom lil operaturi privata oħra, jekk humiex tal-accomodation, jekk humiex flights, jekk humiex cruise liners, dawn allura ma għandhomx dawk il-flus, ma jiġux mgħobbija b’din ir-responsabilità li jkollhom joħorġu l-flus minn buthom, f’sitwazzjoni fejn dawn diġà qegħdin jaraw kif ser ikunu jistgħu jgħaddu bħal bqija tan-negozji Maltin.” Il-Kap Eżekuttiv tal-GRTU qalet li l-interessi tal-konsumatur ser jitħarsu, filwaqt li appellat għall-kawtela fost il-persuni li qegħdin jistennew rifużjoni. “Ma jfissirx li d-drittijiet tal-konsumatur ma jridux jiġu mħarrsa, anzi qegħdin naraw li ħa jiġu mħarrsa, imma fl-aħħar mill-aħħar rridu industrija li trid isalva.” Is-sinjura Mamo qalet li tinsab fiduċjuża li fil-ġimgħat li ġejjin tinstab soluzzjoni li tgħin biex l-industrija tat-turiżmu ma togħtorx taħt il-piż tal-pandemija filwaqt li l-konsumatur jieħdu dak li huwa dovut lilhom."
2020-08-09,Il-Bank Malti ta’ Żvilupp jiffaċilita skema ta’ self għan-negozji ż-żgħar,https://www.tvm.com.mt/mt/news/il-bank-malti-ta-zvilupp-jiffacilita-skema-ta-self-ghan-negozji-z-zghar/,"Bl-għan li jkun ta’ spalla għal negozji fid-dawl tar-realtajiet ekonomiċi tal-pandemija l-Bank Malti ta’ Żvilupp introduċa inizjattiva biex negozji żgħar li jitolbu self lill-banek ma jkollhomx bżonn jipprovdu garanziji personali fuq dan is-self. Iċ-Chairman tal-Bank Malti ta’ Żvilupp il-Professur Josef Bonnici qal ma’ Television Malta li din il-miżura se jkollha impatt qawwi fuq in-negozji biex jibqgħu joperaw mingħajr xkiel. Il-pandemija ħaffret toqob fondi fil-bwiet tan-negozji speċjalment dawk żgħar u medji b’ħafna jkollhom jadattaw għar-realtà ġdida biex jiskansaw sensji u bilanċi negattivi. Biex jappoġġja lin-negozji fid-dawl tad-diffikultajiet li qed ikollhom tul il-pandemija, il-Bank Malti ta’ Żvilupp nieda skema sabiex negozji li jitolbu self mill-banek taħt l-iskema tal-Covid-19 ma jkollomx bżonn jipprovdu garanzja personali. Iċ-Chairman tal-Bank il-Professur Josef Bonnici qal ma’ Television Malta li n-negozji ż-żgħar huma l-mutur tal-ekonomija Maltija u f’dan il-mument kritiku għall-ekonomija Maltija kellu jingħata inċentiv addizzjonali biex tiġi żgurata l-likwidità meħtieġa għan-negozjanti Maltin. “Fil-każ tal-SME’S, dawn kienu qed jintalbu l-għaxra fil-mija li jibqa’ għad-90 fil-mixja u kienu qed jintalbu jagħmlu tajjeb għall-10 fil-mija li baqa’. Issa aħna se nkunu qed nagħmlu tajjeb ukoll għal dak l-10 fil-mija biex innaqsu l-piż fuq l-ażjendi u biex dak li jkun jerġa’ jirpilja.” Din l-iskema tgħodd għal self sa €250,000 li ġew konklużi mid-29 ta’ Lulju, iżda l-banek jistgħu jemendaw ukoll kuntratti li ġew iffirmati qabel din id-data biex jirriflettu l-kundizzjonijiet ġodda. Il-Professur Bonnici qal li dan l-ammont jirrfileti l-bżonijiet tal-ażjendi u fil-fatt diġà ħarġu mitejn miljun fuq din l-iskema waqt li fadal 600 miljun ieħor allokati. Il-Professur Bonnici qal li din l-iskema kienet approvata mill-Kummissjoni Ewropea fl-aħħar tax-xahar illi għadda taħt il-Qafas Temporanju ta’ għajnuna mil-istat fil-kuntest tal-għajnuna lill-ekonomija fid-dawl tal-pandemija."
2020-08-09,Kif qed taddatta ruħha l-Knisja waqt l-imxija tal-COVID-19?,https://www.tvm.com.mt/mt/news/kif-qed-taddatta-ruhha-l-knisja-waqt-l-imxija-tal-covid-19/,"Minbarra l-pressjonijet kbar finanzjarji tal-Knisja li huma mbassra li se jħallu impatt fuq il-ħidma pastorali u l-oqsma soċjali matul din is-sena, il-parroċċi reġgħu qed jinfurzaw miżuri stretti biex jipproteġu lill-kongregazzjoni mill-imxija tal-Covid. Krew ta’ TVM dalgħodu mar Ħal Qormi biex jistħarreġ kif il-Parroċċa qed tosserva l-miżuri b’rabta mal-pandemija u fl-istess ħin qed twettaq il-missjoni pastorali tagħha mal-kongregazzjoni Qormija. Bir-restrizzjonijiet li ġab miegħu l-coronavirus f’Malta il-knejjes raw tnaqqis drastiku ta’ parruċċani f’dawn il-5 xhur. Konxja li l-imxija tal-virus għadha magħna, fid-dawl taż-żieda fil-każi fl-aħħar jiem, il-Kurja reġgħat enfasizzat li kull min jattendi l-quddies għandu jilbes il-maskra jew visor u jżomm id-distanza soċjali. F’ġurnata fejn normalment il-Knisja kienet tkun miżgħuda bin-nies qabel il-Covid, is-sagristan tal-parroċċa ta’ San Bastjan, Renald Fenech, spjega li l-kongregazzjoni naqset sostanzjalment filwaqt li reġgħu żdiedu l-miżuri tas-sigurtà  fil-Knisja. “Erġajna ħadna miżuri iktar stretti bħalma kienu fil-bidu, nagħmlu tad-deni fil-bieb u s-sanitizers, inżommu d-distanza u l-ammont ta’ nies li qed jidħlu. Aħna waqajna għal 150 minn 850 nies bilqegħda. L-istess rigward qrar, utilizzajna l-kappella tas-sagrament bi screen protettiv bejn is-saċerdot u l-penitent biex ikun hemm id-distanza.” Il-parruċċani li tkellimna magħhom kollha qablu li jħossuhom siguri jattendu l-Knisja u wkoll li jħossu l-bżonn li minkejja l-pandemija jżuru d-dar ta’ Alla. Tkellimna mal-Arċipriet ta’ San Bastjan, Dun Ewkarist Zammit, li qal li l-Knisja qed tara li timxi mar-rakkomandazzjonijiet tal-awtoritajiet tas-saħħa bl-għan li kull min jattendi jħossu f’ambjent sigur. Staqsejna lil Dun Ewkarist b’liema mod qed jiġu iċċelebrati s-sagramenti, fosthom il-magħmudija, il-griżma, u t-tieġijiet. “Baqgħu għaddejjin fuq bażi bħas-soltu. Però dejjem hemm restrizzjonijiet u prekawzjonijet li qegħdin nieħdu filwaqt li tirrispetta wkoll mhux biss id-dinjità tas-sagrament, imma wkoll l-okkażjoni, jiġifieri tkun prattiku u fl-istess ħin iżżomm il-miżuri li hemm bżonn ħalli kollox isir f’ambjent tajjeb.” Għalkemm il-Knejjes reġgħu fetħu u qed jieħdu l-prekawzjonijiet, mhux l-istess jista’ jingħad għall-festi. Dan hekk kif il-Covid ħarbtet il-pjani tad-dilettanti tant li flok iċ-ċelebrazzjonijiet tradizzjonali bosta sabu mod ġdid kif xorta jfakkru l-festa tal-qaddis patrun tagħhom. Intant, f’dawn il-jiem fejn is-soltu t-toroq tal-Ħamrun ikunu mimlija nies għall-festa ta’ San Gejtanu, il-baned Ħamruniżi għażlu li jikkontribwixxu parti mill-flus li kienu se jonfqu fil-festa, lid-Dar tal-Providenza. L-Għaqda tal-Mużika San Gejtanu u s-Soċjetà Mużikali San Ġużepp, bi qbil, għażlu li jikkontribwixxu parti ugwali mill-flus li s-soltu jonfqu fil-festa lid-Dar tal-Providenza."
2020-08-09,Ikomplu jiżdiedu l-każi ta’ coronavirus fl-istat ta’ Victoria fl-Awstralja waqt li fi New Zealand il-każi attivi niżlu għal 23,https://www.tvm.com.mt/mt/news/ikomplu-jizdiedu-l-kazi-ta-coronavirus-fl-istat-ta-victoria-fl-awstralja-waqt-li-fi-new-zealand-il-kazi-attivi-nizlu-ghal-23/,"Fl-istat ta’ Victoria fl-Awstralja ġiet irrappurtata l-ogħla rata ta’ mwiet fejn f’ġurnata waħda mietu 17-il persuna bil-coronavirus. Matul il-ġurnata tal-Ħadd f’Victoria l-ammont ta’ każi żdiedu b’394 u fl-aħħar ġimgħa kienu rappurtati bejn 400 u 500 każ kuljum. Bl-imwiet tal-Ħadd, l-ammont ta’ nies mejta f’Victoria issa huwa ta’ 210. Il-Premier ta’ Victoria, Daniel Andrews qal ”You can’t unsee what you’ve seen. There is a degree of trauma, a degree of previously unknown levels of really, really challenging circumstances. It’s an incredibly difficult in many of these settings. That’s not to say it’s easy across-the-board. Our health heroes are doing an amazing job and it’s appropriate that we stand with them. Not just with PPE and all of the other supports that we provide, but also providing them, if they need it, with the counselling and support services that they need.” Il-Pulizija f’Victoria qalu li sitt persuni ġew arrestati u nħarġet multa għal 27 oħra minħabba li kisru l-liġi tas-saħħa pubblika. Min-naħa l-oħra fi New Zealand għaddew 100 jum mingħajr każ ta’ trasmissjoni lokali ta’ coronavirus. Madankollu l-awtoritajiet tas-saħħa wissew kontra l-illaxkar hekk kif semmew li pajjiżi bħal Vjetnam u l-Awstralja li wkoll xi darba kellhom il-virus taħt kontroll, issa qed jiffaċċjaw żieda qawwija fl-infezzjonijiet. Il-ġlieda ta’ New Zealand kontra l-coronavirus tant kienet ta’ suċċess, li l-pajjiż li fih 5 miljun persuna sar fost l-iżjed pajjiżi siguri fid-dinja. B’kollox New Zealnad kellu biss 1,219-il każ tal-coronavirus, minnhom għad hemm 23 każ attiv li jinsabu f’iżolament. Alice Banfield hi waħda mill-każi attivi ”I still haven’t left the house to go and see any of my friends since lockdown, so yeah it’s almost like lockdown has continued for me.” Ir-residenti ta’ New Zealnad reġgħu lura għal ħajja normali imma l-awtoirtajiet jinsabu mħassba minħabba li hemm min qed jirrifjuta li jagħmel it-test u anke nies li qed jillaxkaw milli josservaw ir-regoli basiċi tal-indafa."
2020-08-09,Tilqima kontra l-Covid-19 tinsab fl-aħħar fażi ta’ ttestjar f’Abu Dhabi,https://www.tvm.com.mt/mt/news/tilqima-kontra-l-covid-19-tinsab-fl-ahhar-fazi-ta-ttestjar-fabu-dhabi/,"Fl-aħħar jiem, il-vlogger popolari Nas Daily żar wieħed mill-istabbilimenti f’Abu Dhabi li fi ħdanhom bħalissa qed isir għadd ta’ ttestjar bit-tama li tinsab it-tilqima kontra l-Covid-19. F’dan l-isfond, il-vlogger spjega li bosta pajjiżi ilhom ixammru l-kmiem u qed jagħmlu l-almu tagħhom bil-għan li jsibu l-kura għall-Covid-19 mill-aktar fis. Qal, li aktar minn 150 vaċċin qed isiru madwar id-dinja, għalkemm mhux kollha jidher li qed jagħtu l-frott mistenni. Fost it-tilqim li qed joffri raġġ ta’ tama, vaċċin miċ-Ċina. Liema tilqima, il-vlogger spjega li għaddiet b’suċċess mill-ewwel żewġ fażijiet ta’ ttestjar li jfisser li kull min ħadha sa issa qed jilqa’ tajjeb għall-virus. Intqal, li dan il-vaċċin jinsab fit-tielet u l-aħħar fażi ta’ ttestjar fejn qed jiġi ppruvat fuq 15,000 voluntier li daħlu jagħtu daqqa t’id b’ruħhom u b’ġisimhom mingħajr biżà ta’ xejn akkost li negħlbu l-pandemija darba għal dejjem."
2020-08-09,"54 każ ġdid ta’ COVID-19 f’Malta, ifiqu 9 persuni – appell biex wieħed jevita l-folol",https://www.tvm.com.mt/mt/news/54-kaz-gdid-ta-covid-19-fmalta-ifiqu-9-persuni/,"54 persuna nstabu nfettati bil-covid, bejn is-Sibt u l-Ħadd, wara li saret analiżi ta’ 1,789 swab test. L-iżgħar persuna nfettatata hija tarbija ta’ sena, u l-ikbar, raġel ta’ 75 sena. TVM huwa nfurmat li hemm 4 persuni l-isptar Mater Dei, ħadd minnhom fit-taqsima tal-kura intensiva. Għoxrin persuna oħra qed jinżammu fl-isptar Boffa u fl-isptar St Thomas, bl-awtoritajiet tas-saħħa qalu lil TVM li hemm pazjenti qed jinżammu l-isptarijiet bi prekawzjoni għaliex ma jistgħux joqogħdu d-dar iżolati minn persuni oħra. TVM tkellem mas-Supretendent tas-Saħħa Pubblika Professur Charmaine Gauci li kompliet bl-appelli tagħha biex in-nies jevitaw li jiltaqgħu ma’ gruppi kbar ta’ nies. “Bħalissa qed naraw il-każijiet għolja ħafna u aħna qed nkomplu bl-istrateġija biex insibu iktar nies pożittivi u npoġġuhom kwarantina, u allura appelli biex nevitaw numri ta’ nies flimkien għax jista’ jkun ikollu l-virus u faċli li jittieħed lil ħaddieħor, nużaw il-maskri u iġene tal-idejn, u importanti li n-nies vulnerabbli anzjani u nies b’mard kroniku ikunu kawti fuq din is-sitwazzjoni”. Mill-gruppi magħrufa diġà li nfettaw ruħhom bil-virus, l-akbar numru huwa ta’ tnax-il persuna oħra minn diversi stabbilimenti f’Paceville. Instabu disa’ każijiet oħra minn familja li kienet magħrufa li kellha l-virus, filwaqt li instabu tlieta oħra nfettati mill-grupp minn skejjel tat-tagħlim tal-Ingliż lill-barranin. In-numru ta’ każi ġodda huwa l-ogħla qatt irreġistrat mis-sebgħa ta’ Marzu li għadda, mindu feġġet il-pandemija f’Malta. Mill-wieħed u tletin ta’ Lulju sal-lum, dan jimmarka l-għaxar jum li pajjiżna qed jirreġistra kuljum figuri doppji. Jekk wieħed jikkalkula l-ikbar gruppi ta’ nies infettati sa issa jidher li l-ikbar grupp huwa dak minn Paceville, fejn sa issa l-każi magħrufa jgħoddu 49. It-tieni l-ikbar każ huwa mill-party tal-Hotel Takeover li l-aħħar li ssemma’ kien fl-aġġornament tal-Ġimgħa, bi 33 każ, u t-tielet l-ikbar mill-iskejjel tal-Ingliż, bl-ammont tela’ sa issa għal tletin każ. L-ammonti ta’ nies ġejjin minn gruppi nfettati jgħoddu 24, filwaqt li l-bqija, jiġifieri tletin, possibilment huma każijiet sporadiċi – fejn ma jkunx magħruf kif persuna ħadet il-virus."
2020-08-08,ARA: Xufiera Maltin jinqabdu 4 xhur fl-Ewropa waqt il-pandemija biex iwasslu prodotti essenzjali,https://www.tvm.com.mt/mt/news/ara-xufiera-maltin-jinqabdu-4-xhur-fl-ewropa-waqt-il-pandemija-biex-iwasslu-prodotti-essenzjali/,"Il-mediċina u l-ikel huma fost l-aktar prodotti essenzjali li mingħajrhom Malta ma tgħaddix fi żmien ta’ pandemija. Tliet xufiera Maltin li jaħdmu ma’ kumpanija lokali tal-loġistika rifsu Malta għall-ewwel darba fl-aħħar jiem wara aktar minn erba xhur maqbudin fit-toroq Ewropej, bil-għan ewlieni li jwasslu l-prodotti essenzjali, anke jekk xogħolhom laqqagħhom ma’ sfidi straordinarji. Tliet xufiera tat-trakkijiet Maltin jinsabu Malta wara li inqabdu fil-qalba tal-kontinent Ewropew kawża tal-pandemija. Mario Muscat, li ilu 30 sena jaħdem fil-qasam, qal li malli rifes l-Italja għal sitt ġimgħat ta’ xogħol fit-toroq Ewropej, sab ma’ wiċċu sitwazzjoni surreali – hekk kif il-każi tal-coronavirus fl-Italja bdew jisparaw ‘il fuq. “Meta wasal fil-port ta’ Genova ma sibt lil ħadd. Qisu deżert. Containers xejn, kulħadd wieqaf. Bdejt ngħid lili innifsi jien fejn sejjer? Bdiet taħkimini ftit biża,” stqarr Mario Muscat. Is-Sur Muscat qal li maż-żmien dara bir-realtà ġdida. Is-sewwieqa ddeskrivew kif il-ħajja ta’ sewwieq ta’ trakkijiet, li diġà kienet waħda ta’ solitudni, kompliet tgħarraq is-sitwazzjoni. “Saret rutina. Motorways, truckers biss. Stations ma jaċċetawniex, ituk tazza kafe minn ġol-bieb. Toilets magħluqin,” irrakonta Mario Muscat. “Affetwatna f’diversi affarjiet, bħal tieqaf fi station, shower ma ssibx. Biex tieħu sempliċi baguette vojt, magħluqa. Fejn is-soltu jiftħu 24/7 bdew jagħlqu kmieni u trid taħseb minn qabel għall-bżonnijiet ta’ ikel meta ssib xi supermarket,” qal Charles Galea. Is-sewwieqa qalu li x-xogħol inbidel – naqsu l-prodotti impurtati u esportati minn Malta, iżda kienu sors importanti biex jitwasslu prodotti essenzjali. “Bdejna iżjed inġorru xogħol ta’ provista bħal ikel u mediċina. Għax ġie iżjed importanti. It-tensjoni kienet kbira għalina. Hafna mill-istations ta’ ċertu pajjizi bdew jagħlqu,” kompla Louis Debono. L-uffiċjal responsabbli mill-operat fi ħdan il-kumpanija tal-loġistika Express Trailer Antoine Vella qal li l-moviment ħieles minn pajjiż għall-ieħor inbidel f’tebqa t’għajn, tant li kellhom jimlew diversi formoli u jippreżentaw dokumenti malli trakk jiġi biex jaqsam minn pajjiż għall-ieħor. Qal li l-akbar sfida fl-eqqel tal-pandemija kienet l-inċertezza. “Nidħlu f’pajjiż u nsibu li nbidlu ir-regoli. Forom ġodda għalkemm Transport Malta kienu qed jgħinuna b’informazzjoni kontinwa, xorta sibna pajjiżi li jagħmlu regoli ġodda,” qal il-kap tal-operat tal-kumpanija Express Trailer Antoine Vella. Qal li l-passaport biex jaqsmu l-fruntieri kienet karta li tindika li kienu qed iġorru il-mediċini. “Kienu tawna dokument fejn ridna npoġġuh fuq id-dashboard tat-trakk fejn kien hemm miktub urgent supply, medicines for Europe. B’dan aħna stajna nivvjaġġaw, naqsmu il-fruntieri u nnaqqsu l-ispezzjonijiet,” qal … Hekk kif il-pandemija qed terġa’ tgħolli rasha fl-Ewropa, is-sewwieqa xorta huma mimlija ħeġġa biex jerġgħu jerħula lejn il-qalba tal-Ewropa biex ikomplu b’xogħolhom wara ftit jiem ta’ mistrieħ f’Malta, bl-akbar mistoqsija tkun kemm se tkun twila l-esperjenza li jmiss."
2020-08-08,Żewġ ċentri tas-swab tests oħra f’Ħal Qormi u Burmarrad,https://www.tvm.com.mt/mt/news/zewg-centri-tas-swab-tests-ohra-fhal-qormi-u-burmarrad/,"Id-Deputat Prim Ministru u Ministru għas-Saħħa Chris Fearne ikkonferma li ż-żewġ ċentri ġodda tas-swabbing se jitwaqqfu f’Ħal Qormi u Burmarrad. Fuq programm tar-radju tal-istazzjoni tal-knisja, qal li dawn iċ-ċentri se jsaħħu iktar il-kapaċità ta’ iktar swab tests. Preżentament, iċ-ċentri tas-swab tests, jinsabu f’Ħal Luqa, Pembroke, l-isptar Mater Dei u Għawdex. B’kollox dawn għandhom kapaċità li janalizzaw 2,000 swab test kuljum, bid-Deputat Prim Ministru Fearne jgħid li jixtieq jara din il-kapaċità tiżdied għall-2,500 test kuljum. F’dan l-isfond din il-ġimgħa tħabbar ukoll li mill-ġimgħa d-dieħla se jkunu qed jiżdiedu tmien xjentisti ġodda wkoll fil-laboratorji biex jinzamm il-pass mal-ħtieġa ta’ iktar testijiet."
2020-08-08,40 każ ġdid ta’ Covid-19 f’Malta: 7 minn festin tal-Griżma,https://www.tvm.com.mt/mt/news/40-kaz-gdid-ta-covid-19-fmalta/,"L-awtoritajiet tas-saħħa irreġistraw 40 każ ġdid ta’ Covid-19 f’Malta minn 1,548 swab test. Ma kien reġistrat ħadd aktar li fieq u għalhekk l-ammont ta’ nies li rkupraw mill-coronavirus f’Malta baqa’ ta’ 675. It-total ta’ każi f’Malta minn meta faqqgħet il-pandemija f’Marzu issa tela għal 1,035 li minnhom hemm 351 każ attiv. L-awtoritajiet tas-saħħa qalu li sitt każijiet huma mill-cluster tal-iskejjel tal-Ingliż, erbgħa mill-cluster ta’ Paceville, seba’ każijiet li ġew intraċċati minn festin tal-Griżma, erbgħa huma kuntatti familjari ta’ każijiet magħrufa u żewġ każijiet impurtati. Is-17-il każ l-ieħor huma każijiet sporadiċi, jiġifieri ta’ nies li ma jkunx mifhum li kellhom kuntatt ma’ persuni infettati. Mill-bidu ta’ Marzu ‘l hawn saru kważi 140,000 swab test."
2020-08-08,Kull min jattendi għall-quddies huwa obbligat jilbes maskra jew visor,https://www.tvm.com.mt/mt/news/kull-min-jattendi-ghall-quddies-huwa-obbligat-jilbes-maskra-jew-visor/,"Il-Knisja f’Malta tfakkar fl-importanza li jiġu osservati l-miżuri ta’ prevenzjoni ta’ tixrid tal-imxija tal-COVID-19. Fi stqarrija qalet li filwaqt li jibqgħu japplikaw il-miżuri tad-distanza soċjali, it-teħid tat-temperatura u miżuri oħra, kull min jattendi għall-Quddies għandu r-responsabbiltà li jilbes maskra jew visor. Dawn il-miżuri huma konformi mal-obbligi stipulati mill-Awtoritajiet tas-Saħħa dwar il-postijiet ta’ qima, li ġew aġġornati l-Ġimgħa 7 ta’ Awwissu 2020. L-Isqfijiet ta’ Malta u Għawdex ifakkru fir-responsabbiltà kbira li nsegwu bir-reqqa l-miżuri għall-ħarsien tas-saħħa u tal-ħajja, kemm tagħna kif ukoll tal-oħrajn."
2020-08-07,Covid-19: Miżuri ġodda fid-djar tal-anzjani,https://www.tvm.com.mt/mt/news/covid-19-mizuri-godda-fid-djar-tal-anzjani/,"Il-qraba se jitħallew jibqgħu jaraw lill-anzjani fid-djar residenzjali bl-introduzzjoni ta’ miżuri ġodda. Se jiġi żgurat li kull ġimgħa jsiru attivitajiet li jferrħu u li jżommu okkupati lill-anzjani f’dawn ir-residenzi. Abbażi tad-direzzjonijiet mill-Awtorità tas-Saħħa Pubblika, il-qraba se jitħallew jibqgħu jaraw lill-anzjani fid-djar residenzjali bl-introduzzjoni ta’ miżuri ġodda. Fl-ambitu ta’ dan, l-Awtorità ta’ Standards ta’ Ħarsien Soċjali qalet li se tkun qed tiżgura wkoll li kull ġimgħa jsiru attivitajiet li jferrħu u jżommu lill-anzjani okkupati f’dawn ir-residenzi. Il-faċilità għall-kura fit-tul San Vinċenz De Paul L-Amministrazzjoni tal-faċilità għall-kura fit-tul ta’ San Vinċenz De Paul se tkun qed tintroduċi servizz ta’ visti abbażi tar-regolamenti maħruġin mill-Awtorità tas-Saħħa Pubblika. Dan is-servizz se jibda minn nhar it-Tnejn 10 ta’ Awwissu. Il-Ġimgħa 7 ta’ Awwissu, is-Sibt 8 ta’ Awwissu u l-Ħadd 9 ta’ Awwissu mhux se jżiru żjarat. Ir-residenza ta’ San Vinċenz De Paul hija kumpless kbir u fiha jgħixu 1,100 resident li huma mqassma fi 30 sala. Għal dan il-għan, saru preparazzjonijiet loġistiċi apposta li jkomplu jħarsu s-saħħa u s-sigurtà tar-residenti fid-dawl tas-sitwazzjoni preżenti f’pajjiżna. Ġew għalhekk stabbiliti ‘visiting points’. Il-familjari se jiġu ggwidati lejn ‘visiting point’ partikolari abbażi tas-sala li fiha r-resident li jkunu ġew iżuru jgħix. Iż-żjarat se jsiru kif indikat hawn taħt: · Iż-żjarat se jsiru mit-Tnejn sal-Ħadd bejn id-9.30 u l-11 ta’ filgħodu u bejn il-5 ta’ waranofsinhar u s-7 ta’ filgħaxija. · Il-viżitaturi għandhom iċemplu fuq in-numru 22912373 jew jibagħtu email fuq [email protected] sabiex jingħataw appuntament għaż-żjara. · Dan għandu jsir minn jumejn qabel iż-żjara skont kif ikun skedat. · Il-massimu ta’ ħin għaż-żjara huwa ta’ kwarta. · Iż-żjarat se jkunu qed isiru minn wara perspex. · Kull resident/a jista’ jirċievi sa massimu ta’ 4 persuni waqt il-ħin taż-żjara skedata għalih/a, skont il-linji gwida mid-dipartiment tas-saħħa pubblika. · Se jkun hemm parkeġġ wieħed allokat għal kull żjara barra d-dħul prinċipali ta’ San Vinċenz de Paul. · Se jkun hemm post addattat fejn l-entratura biex il-viżitaturi jirreġistraw skont l-appuntament skedat. Il-viżitaturi għandom jippreżentaw il-karta tal-identità biex jinħareġ pass biex wara li jsir l-iscreening meħtieġ, jidħlu fir-residenza. · Se jkun provdut shuttle service mill-entratura prinċipali għall-visiting points. · Il-viżitaturi jridu jilbsu l-maskra u/jew il-visor tagħhom qabel jidħlu mill-entratura prinċipali ta’ San Vinċenz. Waqt iż-żjara dan l-ilbies protettiv m’għandu jitneħħa fl-ebda ħin. Jista’ jitneħħa biss wara li l-viżitatur ikun ħareġ minn San Vinċenz, kif rakkomandat mid-Dipartiment tas-Saħħa Pubblika. Mhux se jkun permess dħul fil-faċilità mingħajr dan l-ilbies protettiv. · Waqt iż-żjara, il-viżitaturi għandom jimxu mal-linji gwida indikati fejn kull visiting point biex tiġi assigurata s-saħħa u s-sigurtà tar-residenti. · Wara ż-żjara lill-għeżież tagħhom, il-viżitaturi għandom joħorġu mill-faċilità bla dewmien biex jiġi evitat iffullar ta’ nies ġewwa San Vinċenz de Paul. · Dawk il-qraba li jġibu xi mediċini lir-residenti huma mħeġġa li jġibu konsenja ta’ mediċini għal madwar xahrejn. Il-mediċini ser jitħallew mas-security fid-daħla prinċipali u jintbagħtu fis-sala għar-resident/a partikolari. · Viżitaturi u familjari jistgħu jġibu xi oġġetti bħal ilma jew ikel li ma jkollux bżonn li jitpoġġa ġo fridge jew friża. Dan jista’ jsir waqt il-ħin tal-visti. L-oġġetti jistgħu jitħallew fl-entratura prinċipali ta’ San Vinċenż. · Importanti li kull oġġett ikun indikat ċar bl-isem tar-resident kif ukoll is-sala. M’huwiex rrakomandat li ġġibu oġġetti ta’ valur. Min ma’ jkollux żjara jista’ xorta waħda jġib l-affarijiet f’dawn il-ħinijiet. Biex is-sistema tkun ta’ suċċess, il-kooperazzjoni mill-viżitaturi hija importanti ħafna. Għalhekk, il-viżitaturi għandhom iżommu l-ħin taż-żjara kif jingħata lilhom waqt it-telefonata. Jekk il-viżitaturi jaslu tard għaż-żjara tagħhom, dan ifisser tnaqqis mill-ħin taż-żjara tagħhom. L-ebda viżitatur mhu se jkun jista’ jidħol mingħajr appuntament skedat. Kulħadd huwa mitlub li josserva l-istruzzjonijiet mogħtija lilhom waqt din il-vista sabiex b’hekk tibqa’ tiġi assigurata s-saħħa tar-residenti f’din ir-residenza. Id-djar tal-anzjani tal-Gvern, tal-Knisja u dawk privati L-istess bħall-miżuri li saru għar-residenza ta’ San Vinċenz De Paul, l-għan tal-miżuri għall-visti fid-djar tal-anzjani tal-Gvern, tal-Knisja u dawk privati huwa li tiġi evitata kemm jista’ jkun it-trażmissjoni lokali u t-tixrid tal-infezzjoni bejn il-viżitaturi u r-residenti li jinsabu f’dawn id-djar. Dawn il-miżuri se jgħinu wkoll sabiex tiġi evitata l-konġestjoni tal-qraba u r-residenti. Bis-saħħa ta’ dawn il-miżuri hemm proċedura organizzata u sistematika. Iż-żjarat f’dawn id-djar se jsiru kif indikat hawn taħt: · Kull dar tal-anzjani għandha tidentifika żona sabiex isservi bħala visiting area. Din trid tkun sigura u jrid ikun hemm ħġieġ jew perspex li jisseparaw l-anzjani minn mal-qraba. · Iż-żjarat kollha se jiġu skedati permezz ta’ appuntament. Il-viżitaturi għandhom iċemplu d-dar tal-anzjani partikolari sabiex jagħmlu appuntament. · Il-massimu ta’ viżitaturi li jistgħu jidħlu waqt vista waħda huwa ta’ 4. Kull resident se jingħata ħin ta’ 15-il minuta. · La darba dawk il-15-il minuta jkunu għaddew, ir-resident se jitlaq mill-visiting area sabiex resident ieħor ikun jista’ jiltaqa’ mal-qraba tiegħu. Meta jsir dan, il-miżuri sanitarji neċessarji jridu jiġu segwiti. · Il-ħinijiet taż-żjarat għandhom jiġu skedati mid-djar residenzjali rispettivi u ssir komunikazzjoni mal-Awtorità ta’ Standards ta’ Ħarsien Soċjali. · Il-viżitaturi kollha jridu jilbsu maskra jew visor tul il-ħin kollu taż-żjara. · Waqt il-ħinijiet taż-żjarat, l-impjegati tad-djar tal-anzjani jridu jżommu l-areas identifikati għaż-żjarat disponibbli.  "
2020-08-07,‘Il-Gvern qed jagħmel dak kollu possibbli biex l-iskejjel jinfetħu f’Settembru’,https://www.tvm.com.mt/mt/news/il-gvern-qed-jaghmel-dak-kollu-possibbli-biex-l-iskejjel-jinfethu-fsettembru/,"Mistoqsi dwar l-iskejjel fl-isfond tal-COVID-19 f’Malta, id-Deputat Prim Ministru u Ministru għas-Saħħa Chris Fearne qal li għadu kmieni biex jagħti risposta biex jgħid hux se jinfetħu. Madankollu huwa qal li l-għan tal-Gvern huwa li l-iskejjel jinfetħu f’Settembru. Spjega li l-Gvern qed jagħmel dak kollu possibbli biex jinfetħu għax jagħraf kemm huma importanti l-iskejjel. Qal li l-iskejjel huma essenzjali kemm għat-tagħlim tat-tfal kif ukoll għall-ekonomija kemm preżenti kif ukoll tal-ġejieni. Qal li jagħrfu l-importanza li l-ġenituri jkunu jistgħu jmorru għax-xogħol. Temm jgħid li qed iħarsu lejn l-affarijiet sabiex f’Settembru jkunu f’pożizzjoni li jinfetħu l-iskejjel. Ara wkoll: Il-Prim Ministru u d-Deputat Prim Ministru f’aġġornament tal-aħbarijiet dwar il-laqgħa mal-MCESD "
2020-08-07,"49 każ ġdid ta’ Coronavirus f’Malta, ifiqu 5 persuni",https://www.tvm.com.mt/mt/news/49-kaz-gdid-ta-coronavirus-fmalta/,"Il-Ministeru għas-Saħħa kkonferma li fl-aħħar 24 siegħa ħarġu 49 każ ġdid ta’ Coronavirus f’Malta u fiequ 5 persuni. B’din iż-żieda issa l-każijiet attivi jitilgħu għal 311 bin-numru total ta’ swab tests li saru fl-aħħar ħin kienu 1,717. Fost il-każi ġodda hemm anzjan ta’ 84 sena li kien resident f’dar tal-anzjani, u li minħabba kundizzjonijiet mediċi oħra, ma jinsabx f’qagħda tajba ta’ saħħa. Instab ukoll tifel jew tifla infettat, li kien jattendi Skola sajf, bil-Professur Gauci assigurat li qed isir kuntatt kemm mal-ġenituri tat-tfal u anki mal-għalliema biex ikunu nfurmati bil-każ. Mistoqsija dwar iktar dettalji dwar il-każijiet, il-Professur Gauci qalet li ħadd mid-49 każ ma kien jifforma parti minn gruppi ta’ persuni oħra nfettati magħrufa diġà. Spjegat li llum huwa t-tieni l-ogħla numru ta’ każijiet ġodda, bl-ogħla qatt irreġistrat kien f’April, bi 52 każ. F’konferenza tal-aħbarijiet, is-Supretendent tas-Saħħa Charmaine Gauci spjegat li fost il-każijiet li kellna kien hemm min kien bla sintomi, oħrajn b’sintomi ħfif u oħrajn kellhom jiddaħħlu l-isptar. Prof Gauci qalet bħalissa hemm 4 każijiet fl-IDU Mater Dei, fejn hemm anzjan ta’ 84 sena li mhux f’qagħda tajba, anke minħabba li għandu mard ieħor. Hemm erba’ persuni oħra fl-Isptar San Tumas u seba’ oħra fl-Isptar Boffa. Qalet li s-sitwazzjoni ta’ bħalissa, minħabba li n-nies qed toħroġ, hemm iktar possibiltà li n-nies ikunu flimkien. Għaldaqatant hemm numru ta’ clusters li żiedu l-każijiet tal-COVID-19, fosthom il-party f’lukanda li hemm cluster ta’ 20, ieħor tal-festa ta’ Santa Venera li hemm cluster ta’ 33. Cluster ieħor huwa ta’ bars f’Paceville li fih 33 persuna. Prof Gauci spjegat li hemm każijiet oħra marbuta mal-istudenti li jiġu jitgħallmu l-lingwi u ftit każijiet fost it-tfal li jattendu Skolasajf.  Kompliet tispjega li hemm każijiet sporadiċi fejn jeżistu każijiet li ma tistax issib minn fejn ħadu l-infezjoni u saħqet li għalhekk hemm bżonn kontroll fil-komunità. Spjegat ukoll li l-maġġorparti tal-każijiet tal-COVID-19 huma fost etajiet żgħar. Tkellmet dwar l-importanza tat-testijiet u fakkret li se jinfetħu 2 swabbing centers fil-komunità biex tintlaħaq id-domanda għat-testijiet. Spjegat li dawn iridu jkunu katina mal-laboratorji u għalhekk żdiedu x-xjentisti fil-laboratorji sabiex ir-riżultat joħroġ f’ħin qasir. Dwar il-helpline 111, Prof Gauci qalet li dan is-servizz ġie msaħħaħ ukoll. Sabiex jiġu protetti l-vunerabbli, Prof Gauci spjegat li fid-djar tal-anzjani, il-viżti se jsiru minn wara l-perspex. Qalet li mhux se jsiru avvenimenti tal-massa. Dwar avvenimenti żgħar qalet li hemm regoli ġodda fosthom persuna għal kull 4 metri kwadri, massimu ta’ 10 persuni flimkien u dawk l-avvenimenti ‘l fuq minn 100 persuna jrid isir assessjar. Qalet li kbir kemm hu kbir il-post, fuq ġewwa jista’ jkun hemm sa 100 persuna u barra sa 300. Dance floor ma jistax ikun hemm. Qalet li hu importanti li meta jkun hemm avveniment jinżammu d-dettalji ta’ min jattendi. Prof Gauci qalet li se jkun hemm aktar infurzar u appellat lill-pubbliku biex jikopera. Tkellmet ukoll dwar l-ilbies tal-maskri u qalet li mil-lum se joħroġ avviż legali li jpoġġi l-obbligu tal-ilbies tal-maskra. Fakkret li bl-ilbies tal-maskra tipproteġi lilek innfisek. Min ma jilbishiex jeħel multa ta’ €50. Fakkret li min ikollu sintomi joqgħod id-dar u jċempel il-111. Il-Professur Gauci qalet li r-riperkussjonijiet tal-avvenimenti tal-masses li saru għad irridu narawhom. Dan qalitu fid-dawl taż-żmien li l-mikrobu jaf jieħu sakemm jaħkem lill-pazjent."
2020-08-07,Fis-13:00 –  il-Professur Gauci se tindirizza konferenza stampa dwar il-Covid-19 f’pajjiżna,https://www.tvm.com.mt/mt/news/fis-1300-il-professur-gauci-se-tindirizza-konferenza-stampa-dwar-il-covid-19-fpajjizna/,"Is-Supretendent għas-Saħħa, il-Professur Charmaine Gauci mistennija tindirizza konferenza stampa dwar is-sitwazzjoni tal-Covid-19 f’Malta fis-13:00. Mil-lum, il-Professur Gauci se tibda mill-ġdid tagħti lill-pubbliku rendikont tal-imxija f’pajjiżna kull nhar ta’ Ġimgħa."
2020-08-07,L-MUMN tissosspendi l-azzjonijiet industrijali,https://www.tvm.com.mt/mt/news/l-mumn-tissosspendi-l-azzjonijiet-industrijali/,"Id-Deputat Prim Ministru u Ministru għas-Saħħa Chris Fearne ħabbar kmieni li l-unjin tal-infermiera u l-qwiebel, l-MUMN issosspendiet l-azzjonijiet industrijali. Il-Ministru Fearne laqa’ bi pjaċir din id-deċiżjoni u appella sabiex f’dan il-mument niġbdu ħabel wieħed. Nilqa’ bi pjaċir id-deċiżjoni tal-MUMN li jissospendu l-azzjonijiet industrijali mil-lum stess fi spirtu ta’ maturità u kollaborazzjoni. F’dan il-mument diffiċli ejja nkomplu niġbdu ħabel wieħed. — Chris Fearne (@chrisfearne) August 7, 2020 "
2020-08-07,Multa ta’ €50 għal min ma jilbisx maskra – se jinfetħu żewġ swab centres ġodda,https://www.tvm.com.mt/mt/news/multa-ta-e50-ghal-min-ma-jilbisx-maskra-se-jinfethu-zewg-swab-centres-godda/,"Fi tmiem laqgħa tal-Kunsill għall-Iżvilupp Ekonomiku u Soċjali, il-Prim Ministru Robert Abela, qal li l-Kunsill qabel fuq għadd ta’ punti b’eċċezzjoni għall-Assoċjazzjoni Medika li ma tridx li jsiru attivitajiet bħal tiġijiet. F’kummenti lill-ġurnalisti fi tmiem laqgħa ta’ iktar minn 6 sigħat, Dr Abela qal li attivitajiet tal-massa mhux se jsiru. Il-Prim Ministru qal li jistgħu jsiru biss attivitajiet bħal tiġijiet. Is-Supretendent tas-Saħħa Pubblika, Charmaine Gauci, ħabbret li l-ilbies tal-maskri tal-wiċċ se jkun obbligatorju fosthom fuq il-karozzi tal-linja, fil-ħwienet, fl-ajruport u fuq il-vapuri tal-Gozo Channel. Il-Professur Gauci qalet li min jinqabad mingħajr maskra se jiġi mmultat €50. Qalet li se jidħlu fis-seħħ miżuri ta’ protezzjoni għall-anzjani fid-djar residenzjali fosthom b’iktar ittestjar tal-carers u restrizzjonijiet għall-viżitaturi li se jibqgħu jitħallew jaraw lill-anzjani iżda minn wara perspex biex ma jkunx hemm kuntatt fiżiku. F’miżura biex jiġu protetti l-pazjenti fl-Isptar Mater Dei, il-Professur Gauci qalet li se jerġgħu jidħlu restrizzjonijiet fuq il-ħinijiet tal-viżitaturi fl-isptar. Fl-isfond ta’ żieda fid-domanda għal testijiet, il-Professur Gauci ħabbret li mill-ġimgħa d-dieħla se jinfetħu żewġ swab centres ġodda. Dwar ċerti avvenimenti li se jkunu jistgħu jiġu organizzati u li mhumiex attivitajiet tal-massa, il-Professur Gauci qalet li se jkun hemm limitu ta’ kemm nies jistgħu jattendu għalihom. Qalet li dan l-ammont se jvarja bejn ġewwa u barra. Il-Professur Gauci qalet li l-emendi fil-liġijiet se jsiru llum biex dawn il-miżuri jidħlu fis-seħħ. Fakkret li l-kwarantina hi obbligatorja għal kull min għandu l-virus u għall-persuni li seta’ kellhom kuntatt man-nies morda bil-Covid-19. Il-Prim Ministru qal li b’dawn il-miżuri jħoss li ntlaħaq bilanċ bejn is-saħħa u l-kwalità tal-ħajja tan-nies. Il-President tal-Assoċjazzjoni Medika, Martin Balzan, qal li l-oġġezzjoni tal-MAM mhix biss għat-tiġijiet imma għal kull forma ta’ attività li tiġbor fiha numru ta’ nies flimkien speċjalment dawk bilwieqfa. Hu qal li min se jorganizza tieġ għandu jaħsibha sew għax qal li l-għadd ta’ każi ġodda li se jitħabbru llum se jkunu għoljin ħafna. Irrefera għad-deċiżjoni taċ-Ċentru tal-Mard Infettiv fl-Istati Uniti li kklassifika lil Malta bħala pajjiż ta’ riskju għoli. Dr Balzan irrimarka li t-tobba huma inkwetati ħafna minħabba ż-żieda fil-każi. Sostna li m’hemmx lok għal parties kummerċjali għax l-ewwel miżura għandha tkun il-protezzjoni tas-saħħa tan-nies. Dr Balzan qal li se jibqgħu fis-seħħ id-direttivi ordnati mill-MAM lit-tobba tal-isptarijiet u ċ-ċentri tas-saħħa."
2020-08-06,Minn għada TVM jerġa’ jibda jxandar l-aġġornament minn Prof Gauci,https://www.tvm.com.mt/mt/news/minn-ghada-tvm-jerga-jibda-jxandar-l-aggornament-minn-prof-gauci/,"Minn għada s-Supretendent tas-Saħħa Pubblika, il-Professur Charmaine Gauci, se terġa’ tibda tagħti aġġornament dwar is-sitwazzjoni tal-Covid-19. Ix-xandira diretta se tibda ssir kull nhar ta’ Ġimgħa fin-12.30pm u se tixxandar fuq TVM, tvm.com.mt u fuq il-paġna ta’ Facebook Television Malta. Fil-bidu tal-pandemija l-aġġornament minn Prof Gauci kien isir kuljum, iżda meta l-każijiet bdew jonqsu sostanzjalment dan tnaqqas għal tliet darbiet f’ġimgħa, sakemm twaqqaf għal kollox fl-ewwel ġimgħa ta’ Ġunju. Matul l-aħħar xahrejn id-dettalji ta’ każijiet ġodda baqgħu jingħataw xorta waħda kuljum permezz ta’ figuri ppubblikati fuq il-midja soċjali mill-awtoritajiet tas-saħħa."
2020-08-06,L-eżamijiet tal-MATSEC se jsiru dax-xahar b’miżuri għall-Covid-19,https://www.tvm.com.mt/mt/news/l-ezamijiet-tal-matsec-se-jsiru-dax-xahar-bmizuri-ghall-covid-19/,"L-eżamijiet tas-SEC u l-MATSEC se jsiru iktar tard dan ix-xahar skont linji gwida maħruġa mill-awtoritajiet tas-saħħa biex jilqgħu għall-imxija tal-Covid-19. Dan qalu kelliem għall-Ministeru għall-Edukazzjoni u x-Xogħol, wara laqgħat li l-Ministru Owen Bonnici kellu m’għaqdiet tal-istudenti dwar dawn l-eżamijiet dalgħodu. Fi stqarrija fuq il-midja soċjali l-Ministru Bonnici qal li kellu laqgħa pożittiva ma’ rappreżentanti tal-KNZ, KSJC, KSM, KSU, Pulse u SDM dwar is-sessjonijiet tas-SEC u l-MATSEC, li matulha wieġeb il-mistoqsijiet tal-istudenti. F’kummenti li ta lil TVM, il-President tal-Kunsill Studenti Universitarji (KSU), Matthew Xuereb, qal li fost l-iktar mistoqsijiet li kellhom l-istudenti, hemm dik dwar il-possibiltà ta’ arranġamenti għal studenti li se jinzertaw fi kwarantina meta jsir l-eżami. Dawn intqal li għadhom iridu jiġu kkomunikati. Saru mistoqsijiet ukoll dwar il-possibiltà li l-eżamijiet isiru fuq l-internet, iżda l-għaqdiet ġew infurmati li dan mhuwiex possibbli, u li l-eżamijiet nazzjonali s’issa ma jsirux online, lanqas f’pajjiżi oħra. Il-linji gwida li se jiġu osservati waqt l-eżamijiet jinkludu t-teħid tat-temperatura lill-istudenti li jidħlu fl-iskola, l-ilbies tal-maskra sakemm jidħlu fil-klassi, li imbagħad jistgħu jneħħuha waqt l-eżami, u li tinżamm distanza bejn skrivanija u oħra. Tista’ tara l-linji gwida hawn"
2020-08-06,AĠĠORNAT: Erbat itfal fost 20 każ ġdid ta’ Covid-19 f’Malta,https://www.tvm.com.mt/mt/news/erbat-itfal-fost-20-kaz-gdid-ta-covid-19-fmalta/,"Fl-aħħar 24 siegħa ġew ikkonfermati 20 każ ġdid ta’ Covid-19 f’Malta, wara li ġew ittestjati 1,769 swab. L-awtoritajiet tas-saħħa qalu li sadanittant fiequ żewġ persuni oħra, biex b’hekk il-każi attivi issa jlaħħqu 267. Mill-każi l-ġodda rrappurtati llum, 8 jifformaw parti mill-grupp ta’ Paceville, filwaqt li 6 ġew f’kuntatt ma’ persuni li kienu diġà ttestjaw fil-pożittiv. Erbgħa mill-20 każ tal-lum huma tfal minn grupp li kien diġà magħruf, b’TVM jista’ jikkonferma li l-etajiet tat-tfal huma bejn sena u nofs u 10 snin."
2020-08-06,Każ ta’ Covid-19 fis-Simblija – jitwaqqfu ż-żjarat fir-residenza,https://www.tvm.com.mt/mt/news/anzjan-fis-simblija-bil-covid-19-jitwaqqfu-l-vizti-fir-residenza/,"Resident fid-dar tal-anzjani tas-Simblija fin-Naxxar ittestja pożittiv għall-Covid-19. TVM infurmat li dan huwa wieħed mill-20 każ ġdid irrappurtati lbieraħ mill-awtoritajiet tas-saħħa. Qed ikun irrappurtat li r-residenti, il-qraba tagħhom u l-ħaddiema rċevew ittra li fiha ntqal li r-resident ittestja pożittiv għall-Covid-19 wara li ddaħħal fl-isptar. Ir-residenza qalet li se twaqqaf il-viżti, iżda qalet li m’hemmx lok ta’ allarm u li qed jittieħdu l-prekawzjonijiet kollha."
2020-08-06,Il-MAM tgħid li 95% tat-tobba llum osservaw id-direttivi,https://www.tvm.com.mt/mt/news/il-mam-tghid-li-95-tat-tobba-osservaw-id-direttivi/,"L-Assoċjazzjoin Medika Maltija (MAM) irrappurtat li ‘l fuq minn 95% tal-membri tagħha osservaw id-direttivi tal-azzjoni industrijali ordnata għal-lum. Il-MAM qalet li l-uniku attivitajiet li baqgħu għaddejja f’Mater Dei illum, u li huma eżentata mid-direttivi, jinkludu l-emerġenza, appuntamenti urġenti relatati ma’ trawma, interventi kirurġiċi ta’ wara l-operazzjonijiet, u l-obstetrija. Fis-swali tal-operazzjonijiet qed isiru biss dawk ta’ emerġenza jew tal-kanċer, filwaqt li fiċ-ċentri tas-saħħa t-tobba kollha qed jaraw pazjenti ta’ emerġenza. Żiedet li bl-istess mod it-tobba fl-isptar ġenerali t’Għawdex qed josservaw id-direttivi iżda każijiet ta’ emerġenza qed jiġu indirizzati. Il-MAM tenniet it-tama li l-Gvern jikkanċella l-attivitajiet tal-massa sabiex tissospendi d-direttivi u l-pazjenti jerġgħu jibdew jissejħu għall-appuntamenti. Ara wkoll: Azzjonijiet industrijali mil-lum mit-tobba fl-isptarijiet u ċ-ċentri kollha tas-saħħa "
2020-08-06,"Franza, Spanja u l-Greċja b’żidiet inkwetanti f’każijiet ġodda ta’ Covid-19",https://www.tvm.com.mt/mt/news/franza-spanja-u-l-grecja-bzidiet-inkwetanti-fkazijiet-godda-ta-covid-19/,"Franza, Spanja u l-Greċja kien fost il-pajjiżi Ewropej li rreġistraw żidiet rekord tal-każijiet ġodda ta’ coronavirus u nisslu biża’ li din tista’ tkun it-tieni mewġa tal-pandemija fl-eqqel tal-btajjel tas-sajf. F’24 siegħa, Franza rreġistrat 1,695 każ ġdid – l-ogħla ammont f’aktar minn xahrejn u b’hekk l-ammont totali ta’ każijiet f’dan il-pajjiż tela’ għal 228,576. Spanja rreġistrat 1,772 infezzjoni ġdida f’perjodu ta’ 24 siegħa u dan għolla l-ammont ta’ każijiet għal 305,767. Sadattant fil-Greċja ġew irreġistrati 124 każ ġdid fl-aħħar 24 siegħa u dan għolla l-ammont totali ta’ każijiet f’dan il-pajjiż għal 4,973. Il-każijiet ġodda ta’ Covid-19 f’diversi pajjiżi reġgħu bdew jiżdiedu wara li l-pajjiżi bdew jillaxkaw ir-restrizzjonijiet li kienu għarrqu l-ekonomija globali. Iżda hekk kif il-gvernijiet qed jippruvaw idawwru r-rota ekonomika wara l-istaġnar li ġabet magħha l-pandemija, il-miżuri ta’ prekawzjoni bħaż-żamma tad-distanza soċjali, qed ikunu aktar diffiċli biex jiġu nfurzati."
2020-08-06,Facebook u Twitter jieħdu azzjoni kontra Trump,https://www.tvm.com.mt/mt/news/facebook-u-twitter-jiehdu-azzjoni-kontra-trump/,Facebook u Twitter ħadu azzjoni kontra l-President tal-Istati Uniti u t-tim tal-kampanja elettorali tiegħu minħabba posts li tella fuq il-media soċjali u li fihom Trump qal li t-tfal għandhom immunità għall-coronavirus. Facebook neħħa l-post li kienet tikkonsisti f’intervista li Trump ta lil Fox News u qal li l-post kien fiha informazzjoni perikoluża dwar il-Covid-19. Twitter mexa fuq l-istess passi ta’ Facebook u qal li friża l-account tal-kampanja elettorali ta’ Trump sakemm tweet bl-istess intervista tneħħiet. Il-parir tas-saħħa pubblika tal-Istati Uniti huwa ċar: it-tfal m’għandhomx immunità għall-Covid-19.
2020-08-05,Azzjonijiet industrijali mil-lum mit-tobba fl-isptarijiet u ċ-ċentri kollha tas-saħħa,https://www.tvm.com.mt/mt/news/azzjonijiet-industrijali-minn-ghada-mit-tobba-fl-isptarijiet-u-c-centri-kollha-tas-sahha/,"L-Assoċjazzjoni Medika Maltija, MAM, u l-Union tal-Infermiera u l-Qwiebel, MUMN, ħabbru azzjoni industrijali fid-dawl li l-attivitajiet tal-massa ma twaqqfux milli jiġu organizzati waqt il-pandemija tal-Covid. Il-MAM ordnat sensiela ta’ direttivi lit-tobba tal-isptarijiet u ċ-ċentri tas-saħħa b’effett mil-lum, waqt li d-direttivi ordnati mill-MUMN fl-isptarijiet u d-djar tal-anzjani se jidħlu fis-seħħ min-nhar il-Ġimgħa. It-tobba ngħataw struzzjonijiet mill-Assoċjazzjoni Medika Maltija, il-MAM, biex mill-Ħamis filgħodu jibdew josservaw għadd ta’ azzjonijiet industrijali fl-Isptar Mater Dei, l-Isptar t’Ghawdex, kif ukoll fiċ-ċentri tas-saħħa. Dawn l-azzjonijiet se jibqgħu fis-seħħ għal ġimgħa sħiħa. Fi stqarrija, il-MAM tat struzzjonijiet lit-tobba biex jipposponu interventi kirurġiċi, appuntamenti fl-outpatients u appuntamenti għall-ultrasound, waqt li tobba vulnerabbli għandhom jevitaw li jkollhom kuntatt mill-qrib mal-pazjenti. It-tobba li jaħdmu fid-Dipartiment tal-Emerġenza huma eżentati mid-direttivi, filwaqt li l-interventi urġenti fil-qalb jew b’rabta mal-kanċer għandhom isiru xorta waħda. Ikkuntattjat minn TVM, il-President tal-MAM, Dr Martin Balzan, qal li jekk in-numru fil-każi lokali jibqa’ tiela’ se jkun hemm iżjed pajjiżi Ewropej li mhux se jaċċettaw titijiriet minn Malta jew jimponu kwarantina għal min jinżel minn Malta. Sostna li b’dan l-ammont ta’ każi attivi għoljin ebda pajjiz ma fetaħ għall-attivitajiet tal-massa u qal li kull min kellu dan il-livell ta’ numri, daħħal miżuri restrittivi. Dr Balzan qal li fil-laqgħa li l-MAM kellha mal-Ministru tas-Saħħa Chris Fearne l-Ħadd li għadda, iż-żewġ naħat kellhom bażi ta’ ftehim. Spjega li fl-aħħar sigħat Dr Fearne informa lill-MAM li wara laqgħa tal-Kabinett, il-Gvern biddel il-pożizzjoni tiegħu u issa se jħalli li jsiru attivitajiet tal-massa. Sostna li din il-pożizzjoni la hi tajba għall-poplu Malti u wisq inqas għal min jaħdem fis-settur tas-saħħa. Intant, fi stqarrija maħruġa mill-Union tal-Infermiera u l-Qwiebel, l-MUMN, wara laqgħa li kellha l-Erbgħa mal-Ministru tas-Saħħa Chris Fearne, intqal li l-Gvern mhux lest iħassar l-attivitajiet tal-massa. L-MUMN sostniet li sal-lum il-Gvern ma kienx impenjat b’mod serju li jinforza l-avviżi legali li hargu dwar l-attivitajiet tal-massa. L-Unjin qalet ukoll li hija infurmata li jekk Malta tibqa’ tara żieda fil-każi matul is-sebat ijiem li ġejjin, din se tkun it-tieni mewġa tal-Covid u l-pajjiż ikun qed jirriskja li jmur għal lockdown parzjali bħalma ġara f’Marzu. L-MUMN qalet li min-nhar il-Ġimgħa tat struzzjonijiet lill-infermiera membri tagħha biex josservaw sensiela ta’ azzjonijiet industrijali fl-isptarijiet u d-djar tal-anzjani. Dawn jinkludu ebda ħasil ta’ pazjenti, ma jiċċaqilqux pazjenti mis-sodda għall-pultruna u viċi versa, kif ukoll ma jwasslux pazjenti għall-x-rays u fit-teatri tal-operazzjonijiet. L-MUMN tat struzzjonijiet ukoll biex il-membri tagħha ma jagħmlux żjarat fid-djar. Speċifikat li pazjenti fl-emerġenza, fl-ITU, fir-renal unit, fiċ-ċentru tal-onkoloġija Sir Anthony Mamo, fit-taqsima tal-kura intensiva tat-tfal u fis-swali tal-ħlas huma eżentati minn dawn id-direttivi."
2020-08-05,L-Iżvezja fost l-inqas pajjiżi fl-UE milquta ekonomikament minħabba l-COVID-19,https://www.tvm.com.mt/mt/news/l-izvezja-fost-l-inqas-pajjizi-fl-ue-milquta-ekonomikament-minhabba-l-covid-19/,"L-Iżvezja li ma marritx għal lockdown waqt din il-pandemija, irreġistrat tnaqqis ta’ 8.6% fl-ekonomija bejn ix-xhur ta’ April u Ġunju meta mqabbel mat-tlett xhur ta’ qabel. Skont l-uffiċċju tal-istatistika tal-pajjiż waqt il-pandemija l-Iżvezja ġabet riżultati ekonomiċi ferm aħjar minn dawk tal-pajjiżi fl-Unjoni Ewropea li kienu daħħlu miżuri ferm iktar stretti fejn il-medja tat-tnaqqis ekonomiku fl-Ewropa kien ta’ 11.6 fil-mija. It-tnaqqis fl-ekonomija huwa l-agħar wieħed f’dawn l-aħħar erbgħin sena. Spanja kellha tnaqqis ta’ 18.5%, filwaqt li Franza u l-Italja esperjenzaw tnaqqis medju ta’ 13%."
2020-08-05,Queensland testendi l-għeluq tal-fruntiera minn ma’ New South Wales,https://www.tvm.com.mt/mt/news/queensland-testendi-l-gheluq-tal-fruntiera-minn-ma-new-south-wales/,"Queensland fl-Awstralja estendiet l-għeluq tal-fruntiera minn ma’ New South Wales u l-Australian Capital Territory bil-għan li jikkontrollaw l-imxija tal-Covid-19. L-istat ta’ Victoria huwa magħluq meqjus bħala l-epiċentru tat-tieni mewġa tal-virus, wara qabża fil-każijiet f’Melbourne. Illum l-istat ta’ Victoria waħdu rraporta 725 każ ġdid, ċifra rekord minkejja li dan l-istat ilu f’lockdown għal dawn l-aħħar erba’ ġimgħat. Il-Ħadd li għadda l-istat ta’ Victoria ddikjara stat ta’ diżastru u ordna lin-nies f’Melbourne biex ma joħorġux matul il-lejl. Fi New South Wales, is-sitwazzjoni hija ferm aħjar, meta għandhom 12-il każ ġdid. Sydney, il-kapitali ta’ New South Wales rreġistrat mat-tmenin infezzjoni ġdida fil-ġimgħa, u minkejja li ma rrikorrietx għal lockdown, l-ilbies tal-maksri huwa obbligatorju. Minkejja dan, l-Awstralja xorta tinsab f’sitwazzjoni aħjar minn tant pajjiżi oħra madwar id-dinja, fejn sa issa kellha 19,500 każ b’kollox, u 232 mwiet.  "
2020-08-05,"€3,000 multa meta ma tinżammx id-distanza soċjali waqt attività tal-massa",https://www.tvm.com.mt/mt/news/e3000-multa-meta-ma-tinzammx-id-distanza-socjali-waqt-attivita-tal-massa/,"L-organizzaturi tal-attivitajiet li jinqabdu jiksru r-regoli tal-miżuri mħabbra mill-Awtoritajiet tas-Saħħa biex iwaqqfu l-imxija tal-Covid-19 jistgħu jeħlu multa ta’ €3,000 għal kull miżura li jiksru. Dan tħabbar illum f’avviż legali ppubblikat mill-Gvern. Fl-avviż legali ġie spjegat li kull  avveniment  pubbliku  tal-massa  organizzat għandu jżomm ma’ dawn ir-regolamenti: Kull organizzatur ta’ avveniment li jonqos milli josserva d- dispożizzjonijiet ta’ dawn  ir-regolamenti  jkun  ħati  ta’  reat  u  jeħel, meta jinstab ħati, penali ta’ 3,000 għal kull darba mill-okkażjonijiet  li  l-organizzatur  tal-avveniment  jikser  dawn  ir- regolamenti."
2020-08-05,L-MUT b’appell biex kulħadd jerfa’ responsabbiltà u jaħseb fit-tfal u ż-żgħażagħ,https://www.tvm.com.mt/mt/news/l-mut-bappell-biex-kulhadd-jerfa-responsabbilta-u-jahseb-fit-tfal-u-z-zghazagh/,"Fid-dawl tas-sitwazzjoni tal-pandemija COVID-19 kif evolviet f’dawn l-aħħar jiem, il-Malta Union of Teachers (MUT) appellat sabiex kulħadd jerfa’ r-responsabbiltà ta’ kull deċiżjoni li tittieħed. Il-Union qalet li kull azzjoni jaf ikollha impatt fuq it-tagħlim tal-istudenti, partikolarment fuq deċiżjoni kbira bħal dik jekk jiftħux l-iskejjel minn Settembru li ġej.  Qalet li t-traskuraġni, in-nuqqas ta’ ħsieb u t-trijonfaliżmi ta’ xi wħud jafu jħallu impatt enormi fuq it-tagħlim fl-iskejjel fix-xhur li ġejjin. Fi stqarrija, il-union tkellmet dwar kif it-tagħlim online ma jista’ qatt jirreplika dak li jsir wiċċ imb wiċċ fil-klassi, kemm il-ħtieġa ta’ kuntatt uman, il-kuntest ta’ kollaborazzjoni u anki bħala qsim t’esperjenzi mal-komunità kollha tal-iskola. Iżda, iż-żieda fit-trażmissjoni tal-virus qed tinkwieta lil kulħadd, mhux anqas lill-edukaturi li huma konxji li l-ambjent tal-klassi jeħtieġ kuntatt kontinwu ma’ gruppi kbar ta’ studenti fi spazji ristretti. L-MUT tifhem li l-konsegwenzi jistgħu jkunu kbar, għall-edukaturi, studenti, ġenituri u familjari l-aktar jekk hemm xi ħadd minnhom jew qrib tagħhom vulnerabbli. Għaldaqstant l-MUT qed tappella lil kull individwu sabiex jaħseb dwar deċiżjonijiet li jista’ jieħu li jpoġġuh f’riskju ta’ teħid u tixrid tal-virus. Fuq quddiem nett, wara l-persuni vulnerabbli li għandhom riskji serji għal saħħithom, għandu jkun hemm it-tfal u ż-żgħażagħ li għandhom dritt għall-aqwa esperjenza edukattiva fl-iskola. Qalet ukoll li din l-esperjenza tista’ terġa’ tiġi limitata serjament jekk jibqa’ jkollna din ir-rata tat-tixrid tal-virus."
2020-08-05,"20 każ ġdid ta’ COVID-19 f’Malta, ifiqu 2 persuni",https://www.tvm.com.mt/mt/news/20-kaz-gdid-ta-covid-19-fmalta-ifiqu-2-persuni/,"Telgħu għal 249 il-każi attivi ta’ Coronavirus f’Malta. Fl-aħħar sigħat fiequ żewġ persuni oħra, kienu rappurtati 20 każ ġdid, waqt li 16-il immigrant mill-aħħar grupp li ddaħħal Malta wkoll irriżultaw pożittivi għall-virus. Intant, statistika tal-Ministeru tas-Saħħa turi li inqas minn persuna għal kull 10 li rriżultaw pożittivi għall-Coronavirus fl-aħħar ġimgħat iddaħħlu l-isptar u ħadd minnhom mhu fit-taqsima tal-kura intensiva. Intant f’avviż legali ippubblikat mill-Gvern, tħabbar li l-organizzaturi tal-attivitajiet li jinqabdu jiksru r-regoli tal-miżuri mħabbra mill-Awtoritajiet tas-Saħħa biex iwaqqfu l-imxija tal-Covid-19 jistgħu jeħlu multa ta’ €3,000 għal kull miżura li jiksru. Fl-aħħar 24 siegħa sa nofsinhar tal-Erbgħa kien hemm 20 każ ġdid tal-Covid f’Malta minn 1,839 swab test fl-aħħar 24 siegħa. Minnhom, 5 huma minn cluster ta’ Paceville, erbgħa minn każi ta’ gruppi ta’ nies li ġew infettati bil-Covid fl-aħħar ġimgħat, waqt li 11 huma każi sporadiċi. Sostnew ukoll li l-maġġoranza tal-każi sporadiċi ma kellhomx kuntatt ma’ nies meta ħarġilhom is-sintomi. Barra minn hekk jirriżultaw 16-il immigrant iehor pożittivi għall-virus; li 3 minnhom mit-78 li ddaħħlu Malta nhar it-Tlieta u 13-il immigrant ieħor minn wasliet li seħħew fil-ġranet ta’ qabel. Mill-bulettin mediku joħroġ li kien hemm żewġ persuni li fiequ mill-virus, biex b’hekk l-ammont ta’ każi attivi issa huwa ta’ 249. Statistika tal-Ministeru tas-Saħħa turi li fl-Isptar Mater Dei bhalissa hemm 3 pazjenti biss li qed jingħataw kura għall-Covid u ħadd minnhom mhu fit-taqsima tal-kura intensiva. Sal-bidu ta’ din il-ġimgħa, kien hemm 9 pazjenti li jinsabu fl-Isptar Boffa u 4 fl-Isptar St Thomas. Kważi nofs il-każi attivi, jigifieri 95, qed jinżammu iżolati fi djarhom, filwaqt li 87 immigrant li rriżultaw pożittivi għall-virus il-ġimgħa l-ohra qed jinżammu f’izolament fiċ-ċentru ta’ Ħal Far. Mill-każi attivi sa kmieni din il-ġimgħa, 5 huma tfal ta’ bejn il-ħamsa u l-erbatax-il sena; il-maġġoranza, 74, għandhom bejn 15 u 34 sena, u 10 għandhom bejn 55 u 84 sena. Intant f’avviż legali ippubblikat mill-Gvern, tħabbar li l-organizzaturi tal-attivitajiet li jinqabdu jiksru r-regoli tal-miżuri mħabbra mill-Awtoritajiet tas-Saħħa biex iwaqqfu l-imxija tal-Covid-19 jistgħu jeħlu multa ta’ €3,000 għal kull miżura li jiksru. Fl-avviż legali ġie spjegat li kull avveniment pubbliku tal-massa għandu jżomm ma’ regolamenti li tħabbru l-ġimgħa l-oħra, fosthom persuna waħda għal kull erba’ metri kwadri fl-ispazju fejn isir avveniment pubbliku tal-massa; u gruppi ma jistgħux ikunu mhux aktar minn 10 persuni. Ara wkoll: 16 mill-immigranti li ddaħħlu f’Malta lbieraħ pożittivi għall-Covid-19 "
2020-08-05,Covid-19: Il-MAM b’direttivi li jaffettwaw l-isptarijiet kollha f’Malta u f’Għawdex,https://www.tvm.com.mt/mt/news/covid-19-il-mam-bdirettivi-li-jaffettwaw-l-isptarijiet-kollha-fmalta-u-fghawdex/,"L-assoċjazzjoni medika Maltija ħabbret azzjoni industrijali għal għada l-Ħamis   sat-tnax ta’ Awissu u li jekk ma jintlaħaqx qbil mal-Ministeru għas-saħħa mhix teskludi li żżid l-azzjoni industrijali. Id-direttivi tal-MAM jaffettwaw l-isptarijiet kollha f’Malta u Għawdex, jiġifieri Mater Dei, iċ-ċentri kollha tas-saħħa, u  l-isptar ta’ Għawdex.  Fost is-servizzi tas-saħħa affettwati bid-direttivi, minn għada ġew posposti l-appuntamenti kollha outpatients f’Mater Dei, l-operazzjonijiet skedati, ħlief operazzjonijiet tal-kanċer jew dawk urġenti, u l-appuntamenti għall-ultrasound. L-assoċjazzjoni Medika Maltija qalet li ż-żieda fil-każijiet ta’ Covid-19 ġiet ikkawżata mill-attivitajiet tal-massa fejn qed jigu rregistrati mal-hmistax -il kaz kuljum, b’Malta spiċċat ‘blacklisted’ minn erba’ pajjiżi Ewropej. Skont il-MAM, il-Gvern flok ma kkontrolla l-pandemija baqa’ għaddej bl-attivitajiet tal-massa inkluż dawk fejn ilaqqgħu eluf ta’ nies. Skont l-assoċjazzjoni dak li pajjiżi Ewropej qed jipprojbixxu, l-awtortiajiet f’Malta qed jagħmlu bil-kontra. Skont l-assoċjazzjoni r-restrizzjonijiet l-ġodda fuq l-attivitajiet tal-massa huma dgħajfa mill-infurzar u għaldaqstant qed tinsisti l-attivitajiet tal-massa għandhom jitwaqqfu b’mod immedjat."
2020-08-04,16 mill-immigranti li ddaħħlu f’Malta lbieraħ pożittivi għall-Covid-19,https://www.tvm.com.mt/mt/news/16-minn-91-immigrant-li-ddahlu-fmalta-lbierah-pozittivi-ghall-covid-19/,"Il-Gvern illejla ħabbar li minn grupp ta’ 78 immigrant li lbieraħ iddaħħlu Malta ġew iżolati u sarilhom swab test għall-Covid19, fejn 16 minnhom irriżultaw fil-pożittiv. Fi stqarrija maħruġa mill-Uffiċċju tad-Deputat Prim Ministru u Ministru tas-Saħħa ntqal li bħalma hija l-proċedura normali, l-immigranti li jaslu bil-baħar jinżammu immedjatament fi kwarantina u jiġu ttestjati. L-immigranti li nstabu li huma pożittivi se jibqgħu jinżammu f’iżolament fil-Ħal Far Initial Reception Centre, u l-bqija se jibqgħu fi kwarantina u jiġu segwiti."
2020-08-04,Kellhom ifakkru okkażjoni speċjali – iżda kollox kwiet f’Ħal Lija,https://www.tvm.com.mt/mt/news/kellhom-ifakkru-okkazjoni-specjali-izda-kollox-kwiet-fhal-lija/,"Bħal għada filgħaxija, lejlet il-festa tas-Salvatur f’Ħal Lija, id-dilettanti tan-nar kienu joħonqu ż-żoni ċentrali ta’ Malta biex isegwu l-ispettaklu ferm mistenni tal-logħob tan-nar. Din is-sena, minflok fl-għelieqi jħejju għal dan l-ispettaklu, id-dilettanti sibnihom fil-post tan-nar; jaħdmu n-nar diġa’ għas-sena d-dieħla. Ħal Lija hu magħruf l-aktar għat-torri u għal-logħob tan-nar spettakolari fil-festa tas-Salvatur, b’mod speċjali l-ispettaklu ta’ lejliet il-festa. Kuntrarju għas-snin l-imgħoddija, jumejn qabel il-festa, fil-kamra tan-nar ta’ San Mikiel sibna lil uħud mid-dilettanti bilqegħda għad-dell u ftit oħra li kienu fil-kmamar ta’ ġewwa jħejju x-xogħol għal sena oħra. “Din ġieli ġrat qabel jew l-ewwel darba? Le l-ewwel darba hu, ifhimni qatt ma konna daqshekk kalmi hu,” fisser Christian Debono, dilettant tan-nar f’Ħal Lija. “In-naqra li nistgħu nagħmlu ħa nagħmluh hu.” “Tħoss naqra dwejjaq, ngħiduha kif inhi, għax li kieku qegħdin nippreparaw għal xogħol ta’ spettaklu ta’ lejlet il-festa, imma din is-sena ġiet hekk,” spjega Jesmond Bezzina, dilettant ieħor. Kif mistenni, id-dilettanti tan-nar, fosthom l-iżgħar wieħed, Miguel Borg, dehru diżappuntati li x-xogħol kollu li ħadmu fuqu fl-aħħar sena spiċċa jinħaraq f’żewġ festi f’Għawdex f’Ġunju u Lulju, parti minnu merfugħ fl-imħażen, u parti oħra li se tinħaraq fi spettaklu żgħir ħafna li se jtellgħu l-Ħamis filgħaxija. “Ikollna erba’ ħarqiet tradizzjonali jiġifieri murtali, beraq u kulur mill-guy imbagħad jkollna show żgħir b’kaxxa żgħira biex tagħti l-aħħar tislima lis-Salvatur kif nistgħu din is-sena,” fisser Miguel Borg. Din is-sena għad-dilettanti tan-nar f’Ħal Lija kienet se tkun okkażjoni li jiċċelebraw l-40 sena minn meta l-kamra tan-nar saret l-ewwel waħda f’Malta li rebħet kompetizzjoni tan-nar barra, f’Monaco. Madankollu, minħabba l-pandemija tal-COVID, il-purċissjoni u ċ-ċelebrazzjonijiet tal-festi esterni tħassru kollha. F’Ħal Lija, is-Sagristan Aaron Cuschieri qalilna li l-festa għadha mingħajr pika, b’devozzjoni kbira lejn is-Salvatur u ċentrali fil-ħajja soċjali tal-komunità. “Żmien il-festa għadu żmien li jgħaqqad, fortunatament għadu żmien hekk f’Ħal Lija.” Is-Sur Cuschieri qalilna li l-Ħamis li ġej, il-festa se ssir xorta waħda u grazzi għal TVM2, min ma jistax jattendi fiżikament se jkun jista’ jsegwi permezz tat-televiżjoni fid-930 ta’ filgħodu. “Filgħodu l-quddies se jkun regolari u l-pontifikal tal-festa ser isir li huwa l-qofol tal-festa kollu.” U waqt li waħda mill-aktar festi mfittxija, speċjalment għan-nar mhux se ssir, Christian Debono qed jittama li l-festa terġa’ ssir normali fi żmien sena oħra. “Qed nipprova nitlob ‘l Alla forsi s-sena d-dieħla nagħmluha sewwa, issa naraw hu.”"
2020-08-04,Il-Kamra tal-Kummerċ tipproponi li l-VAT jitnaqqas għal 7% għall-operaturi fit-turiżmu,https://www.tvm.com.mt/mt/news/il-kamra-tal-kummerc-tipproponi-li-l-vat-jitnaqqas-ghal-7-ghall-operaturi-fit-turizmu/,"Il-Kamra tal-Kummerċ qed tipproponi li r-rata tal-VAT għandha titnaqqas għal 7% għall-operaturi fl-oqsma tat-turiżmu u l-ospitalità. Waqt li ppreżentat il-proposti tagħha biex l-ekonomija tirkupra mill-effetti tal-pandemija, il-Kamra rrakkomandat li għandha tiġi estiża l-iskema tas-supplimenti tal-pagi lill-ħaddiema fil-privat sakemm tinstab tilqima għall-Covid-19. Taħditiet bejn 150 rappreżentant minn 12-il oqsma ewlenin tal-ekonomija wasslu biex il-Kamra tal-Kummerċ, Intrapriża u l-Industrija ħarġet b’sensiela ta’ proposti lill-Gvern biex għas-sentejn li ġejjin l-ekonomija tirpilja mix-xokk li ħadet bl-imxija tal-Covid-19. Fil-qasam tat-turiżmu, il-Kamra qed tipproponi li r-rata tal-VAT tinżel għal 7% biex tagħti nifs lill-operaturi fl-industrija. Il-Kamra rrakkomandat ukoll li l-iskema tal-Malta Enterprise għal suppliment tal-pagi tal-ħaddiema fil-privat għandha tkun estiża sakemm jinstab vaċċin għall-Coronavirus. Il-President tal-Kamra, David Xuereb, qal li l-irkupru ekonomiku jiddependi ħafna minn kif il-pajjiż se jikkontrolla x-xejriet tal-virus. “Is-saħħa tal-pajjiż tiġi l-ewwel u qabel kollox, mhux għall-cliché imma għax nirrealizzaw li l-ekonomija tista’ tikber biss jekk il-poplu jkun b’saħħtu.” Mistoqsi jekk l-attivitajiet tal-massa għandhomx jitwaqqfu għalkollox, il-Perit Xuereb qal li dawn għandhom ikunu organizzati b’reqqa. “Importanti li kull event u kull azzjoni li tittieħed tkun waħda maħsuba sew b’evalwazzjonijiet ta’ riskju kif suppost u naraw li l-infurzar ikun tajjeb.” F’intervent li għamel, il-Ministru Carmelo Abela, qal li s-sostenibbiltà hi ċ-ċavetta biex l-ekonomija tilqa’ għall-isfidi kkawżati mill-pandemija. Irrimarka li l-Gvern u l-privat iridu jaħdmu id f’id biex il-pajjiż joħroġ iktar b’saħħtu minn din il-kriżi. Il-President George Vella appella biex is-soluzzjonijiet għall-irkupru ekonomiku ma jħallux barra l-iktar nies vulnerabbli fis-soċjetà. "
2020-08-04,Il-WHO tirrakkomanda miżuri lokalizzati minflok lockdowns,https://www.tvm.com.mt/mt/news/il-who-tirrakkomanda-mizuri-lokalizzati-minflok-lockdowns/,"L-Organizzazzjoni Dinjija għas-Saħħa (WHO) mhux qed tirrakkomanda li l-pajjiżi jerġgħu jmorru lura għal-lockdowns nazzjonali, iżda minflok għandhom jimplimentaw miżuri lokalizzati kontra l-imxija tal-Covid-19. Dan intqal minn Dr Maria Van Kerkhove f’intervista ma’ The Telegraph fl-aħħar jiem. Sal-aħħar ta’ Marzu kien hemm iktar minn 100 pajjiż li impona lockdown parzjali f’tentattiv biex jikkontrolla l-pandemija, u filwaqt li dak iż-żmien dan kien neċessarju, Dr Van Kerkhove qalet li l-impatt ekonomiku, fuq is-saħħa u fuq il-qasam soċjali kien kbir ħafna. Qalet li fis-sitt xhur li ġejjin mhux se jkun hemm tilqima għall-Covid-19, anki jekk ix-xogħol biex jinħoloq vaċċin effettiv u sigur tħaffef. Dr Van Kerhove qalet li għalhekk, minflok imorru lura f’lockdown, il-pajjiżi għandhom jimplimentaw għodod speċifiċi u lokalizzati, bħal ma huwa l-contact tracing, ittestjar fuq skala kbira, faċilitajiet tas-saħħa attrezzati, distanza soċjali u l-ilbies tal-maskri. Sostniet li dawn huma għodod li jaħdmu, u li pajjiżi li użaw dawn l-għodod b’mod għaqli rnexxielhom jikkontrollaw l-imxija."
2020-08-04,Il-PM jsejjaħ laqgħa mal-MCESD – itenni li s-sitwazzjoni tal-Covid-19 tinsab taħt kontroll,https://www.tvm.com.mt/mt/news/il-pm-jsejjah-laqgha-mal-mcesd-itenni-li-s-sitwazzjoni-tal-covid-19-tinsab-taht-kontroll/,"Il-Prim Ministru Robert Abela sejjaħ laqgħa mal-Kunsill Malti għall-Iżvilupp Ekonomiku u Soċjali skedata għal nhar il-Ħamis li ġej, biex tkun diskussa l-pożizzjoni ta’ Malta fl-isfond tal-pandemija Covid-19. Fi stqarrija maħruġa mill-Uffiċċju tal-Prim Ministri ntqal li d-deċiżjoni ttieħdet wara l-laqgħa tal-Kabinett li saret dalgħodu, u wara liDr Abela sema’ x-xewqa tal-imsieħba soċjali għal iktar informazzjoni dwar is-sitwazzjoni preżenti u t-triq ‘il quddiem. Intqal li għalhekk, filwaqt li l-Gvern, permezz tad-Deputat Prim Ministru u Ministru għas-Saħħa Chris Fearne, kommess li jkompli għaddej bit-taħditiet mal-Assoċjazzjoni Medika Maltija u unions oħra, il-Prim Ministru se jkun qed jagħti dan l-aġġornament fattwali lill-MCESD. Il-Gvern tenna li s-sitwazzjoni f’pajjiżna hija taħt kontroll u assigura li se jibqa’ jieħu d-deċiżjonijiet meħtieġa biex jissalvagwardja s-saħħa tal-poplu u l-għixien tan-nies bit-tisħiħ tal-ekonomija li minnha tiddependi l-kwalità tal-ħajja tal-familji Maltin u Għawdxin."
2020-08-04,16-il każ ġdid ta’ Covid-19 f’Malta,https://www.tvm.com.mt/mt/news/16-il-kaz-gdid-ta-covid-19-fmalta/,"L-awtoritajiet tas-saħħa kkonfermaw 16-il każ ġdid ta’ Covid-19 f’Malta wara li fl-aħħar 24 siegħa saru 1,502 swab test. B’hekk il-każi attivi ta’ Coronavirus f’Malta telgħu għal 215, hekk kif ħadd iktar ma ġie ddikjarat imfejjaq. Ħamsa mill-każijiet ġodda li ġew identifikati bejn illum u lbieraħ huma ta’ persuni li attendew il-festa ta’ Santa Venera, filwaqt li tnejn oħra huma relatati mal-grupp  ta’ Paceville. Intqal li ħames każijiet oħra huma marbuta ma’ każijiet li l-awtoritajiet tas-saħħa kienu diġà jafu bihom, filwaqt li l-kumplament huma każijiet sporadiċi. "
2020-08-04,"AĠĠORNAT: Il-MAM, il-Kamra tal-Ispiżjara u Repubblika b’reazzjoni għad-diskors tal-PM",https://www.tvm.com.mt/mt/news/il-mam-u-repubblika-breazzjoni-ghad-diskors-tal-prim-ministru/,"Wara d-diskors tal-Prim Ministru Robert Abela lbieraħ, l-Assoċjazzjoni Medika Maltija (MAM) qalet li tinsab iddiżappuntata li l-Prim Ministru poġġa t-tort taż-żieda fil-każijiet ta’ Covid-19 fuq l-immigranti. Qalet li l-kaġun kien il-fatt li tħallew isiru attivitajiet tal-massa kontra l-parir tas-Supretendent tas-Saħħa, u li l-immigranti tpoġġew fi kwarantina mill-ewwel. Sadanittant, l-għaqda Repubblika esprimiet tħassib li skont il-Prim Ministru l-awtoritajiet tas-saħħa kisbu riżultati eċċellenti fil-limitazzjoni tal-imxija tal-pandemija f’pajjiżna, meta għandna mewġa ġdida ta’ każijiet, li qalet ħafna minnhom ġew infettati minn persuni li jkunu qed iduru barra, kuntrarju għall-immigranti. Żiedet li ħadd mill-immigranti li waslu Malta ma kien fil-festa ta’ Santa Venera, fil-Hotel Takeover Party, jew fi clubs f’Paceville, fejn inxterdet il-Covid-19. Sadanittant, fi stqarrija oħra l-Kamra tal-Ispizjara ta’ Malta kkundannat il-kummenti li saru mill-Prim Ministru fil-konfront tal-MAM, u appellat biex dawk kollha involuti, inkluż il-Ministru għat-Turiżmu, jiffukaw fuq is-saħħa biex jilħqu ftehim mal-MAM. Ara wkoll: “Nibqa’ sensittiv għall-karba tan-nies” – il-PM dwar l-immigrazzjoni "
2020-08-03,Linji gwida għall-għalliema bi preparazzjoni għall-ftuħ tal-iskejjel f’Settembru,https://www.tvm.com.mt/mt/news/linji-gwida-ghall-ghalliema-bi-preparazzjoni-ghall-ftuh-tal-iskejjel-fsettembru/,"Id-Dipartiment tal-Edukazzjoni ppubblika linji gwida għall-għalliema u lse’s bi preparamenti għall-ftuħ tal-iskejjel fi tmiem ta’ Settembru li ġej. Il-Ministru għall-edukazzjoni Owen Bonnici qal li filwaqt li l-Gvern huwa kommess li jiftaħ l-iskejjel fit-28 ta’ Settembru, ipprepara lill-għalliema u lse’s fil-livelli kollha, u f’kull suġġett f’każ li minħabba Covid-19 l-iskejjel jadattaw għal xenarji differenti. Skont il-linji gwida l-iskejjel qed jiġu ppreżentati b’xenarji differenti, fosthom li l-istudenti ma jattendux l-iskola kuljum biex ikun hemm distanza soċjali jew li jekk f’każ estrem ma tinfetaħx, it-tagħlim isir online. L-Uffiċċju tas-Segretarju Permanenti tal-Edukazzjoni ppubblika linji gwida tal-kurrikulu għal kull sena edukattiva, mil-livell tal-kindergarten, sal-livell sekondarju, bl-għalliema u lse’s ġew ippreżentati dwar kif għandhom jimxu skont ix-xenarji differenti li jistgħu jinħolqu minħabba l-pandemija. Il-linji gwida jistipulaw b’mod ċar kif għandhom jgħallmu l-għalliema u lse’s kemm f’każ li l-iskola se tiftaħ b’mod normali fit-28 ta’ Settembru, jew inkella tiftaħ b’sistema ta’ roster fejn student ma jattendix l-iskola kuljum biex fl-iskola tkun tista’ tinżamm id-distanza soċjali. F’xenarju estrem, jekk is-sitwazzjoni tal-covid 19 teskala, l-għalliema u lse’s ġew ippreżentati bi gwidi ċari biex jgħallmu online bil-possibilita’ mbagħad li l-iskola tiftaħ f’Jannar 2021. TVM staqsa lill-Ministru tal-edukazzjoni dwar x’se jiġri fis-sena skolastika ta’ din is-sena. “Aħna impenjati biex fit-28 ta’ settembru tiftaħ l-iskola, ilna għaddejjin minn April li għadda b’xogħol fuq linji gwida u ġew distribwiti lill-għalliema kollha, imma aħna bl-intenzjoni li niftħu f’Settembru li ġej”. Il-Minsitri ġie mistoqsi x’jiġri jekk il-unions tal-għalliema ma jkunux iridu li l-iskejjel jinfetħu. “S’issa to be fair il-unions qed jitkellmu fuq il-linji gwida fejn tidħol is-saħħa tat-tfal u jien ikkommettejt li niltaqgħu kif għamilna biex ftaħna istituzzjonijiet edukattivi oħra”. Fil-linji gwida l-għalliema u lse’s qed jiġu mħeġġa biex għall-ewwel lezzjonijiet, l-istudenti jingħataw ċans jitkellmu dwar dak li mhux qed jifhmu mis-sena skolastika qabel minħabba l-egħluq tal-iskola sa minn Marzu li għadda. Qed jiġi wkoll suġġerit li jekk l-għalliema jinnutaw li l-istudenti għadhom lura fis-suġġett minħabba li tilfu ħafna tagħlim kawża tal-pandemija, għal din is-sena skolastika biss, l-għalliema jistgħu jsegwu s-suġġerimenti ta’ tnaqqis mis-sillabi kif indikat mid-dipartiment. Tista’ taċċessa d-dokumenti minn hawn."
2020-08-03,14-il każ ġdid ta’ COVID-19 f’Malta,https://www.tvm.com.mt/mt/news/14-il-kaz-gdid-ta-covid-19-fmalta-4/,"L-awtoritajiet tas-saħħa kkonfermaw 14-il każ ġdid ta’ COVID-19 f’Malta wara li fl-aħħar 24 siegħa saru 1,438 swab test. B’hekk il-każi attivi ta’ Coronavirus f’Malta telgħu għal 199. Il-Ministeru tas-Saħħa spjega li l-maġġoranza tal-każijiet ġodda li ġew identifikati bejn illum u l-bieraħ huma ta’ persuni li ħassew is-sintomi tal-Coronavirus u ma rraportawx għax-xogħol. Intqal li ħamsa mill-każijiet li tħabbru llum huma marbuta mal-grupp ta’ każijiet f’Paceville, tlieta oħra huma membri ta’ familja ta’ każi passati u l-bqija huma sporadiċi. Mill-bidu tal-pandemija ħames xhur ilu s’issa saru 131,603 swab tests li minn dawn ħarġu 874 każ u li minnhom fiequ 666 persuna. Intant, kelliem għall-Ministeru tal-Intern ikkonferma li l-grupp ta’ 78 immigrant li żbarkaw f’Malta matul il-lejl li għadda sarilhom swab test u qed jinżammu f’iżolament. In-numri totali tal-każijiet attivi f’Malta jinkludi 88 immigrant li rriżultaw pożittiv għall-virus wara li żbarkaw f’Malta l-ġimgħa li għaddiet. Intant, it-Tnejn f’nofsinhar għalqet sejħa pubblika li ħareġ il-Gvern Malta biex jikri bastimenti sabiex ikunu jistgħu jinżammu l-immigranti fi kwarantina."
2020-08-03,BBC tgħid li l-Iran qed jigdeb fuq l-għadd ta’ nies morda bil-COVID-19,https://www.tvm.com.mt/mt/news/bbc-tghid-li-l-iran-qed-jigdeb-fuq-l-ghadd-ta-nies-morda-bil-covid-19/,"Skont il-BBC, l-Iran kien qed jigdeb fuq l-għadd ta’ nies li għandu nfettati bil-Covid-19, fejn investigazzjoni wriet li filwaqt li l-pajjiż qed jirraporta li għandu ‘l fuq minn 14,000 ruħ infettati, fil-verità, l-ammont huwa tripplu, dak ta’ 42,000 persuna. Fil-ġimgħat li għaddew dan il-pajjiż reġa’ ra żieda ta’ każijiet. L-ewwel każ ta’ mewt kien irreġistrat f’Jannar li għadda, xahar qabel ma l-pajjiż ħabbar li kellu l-virus. Il-belt kapitali Tehran, kellha l-ikbar ammont ta’ mwiet li qabżu t-tmint elef, filwaqt li belt oħra li rreġsitrat l-akbar ammont ta’ mwiet kienet dik ta’ Qom, fejn mietu ‘l fuq minn elf u erba’ mitt ruħ."
2020-08-02,Pulizija feruti fi protesta kontra l-lockdown fil-Ġermanja,https://www.tvm.com.mt/mt/news/pulizija-feruti-fi-protesta-kontra-l-lockdown-fil-germanja/,"Tal-inqas 18-il uffiċjal tal-pulizija ndarbu waqt li kienu qed jipprovaw iferrxu l-folla fi protesta kontra l-miżuri tal-lockdown kontra l-coronavirus f’Berlin il-Ġermanja. Il-pulizija qalet li tliet uffiċjali qed jingħataw il-kura fl-isptar. Aktar minn 1,000 uffiċjal kienu qed jissorveljaw il-protesta li għaliha uffiċjali Ġermaniżi qalu li attendew mal-20,000 persuna. L-organizaturi ddikjaraw il-ġurnata tas-Sibt bħala jum il-ħelsien minn xhur ta’ restrizzjonijiet kontra l-coronavirus – b’dimostranti jġorru kartelluni b’kitbiet kontra l-virus – li qalu huwa “false alarm”."
2020-08-02,Missjunarju Malti fil-Perù imut bil-coronavirus,https://www.tvm.com.mt/mt/news/missjunarju-malti-fil-peru-imut-bil-coronavirus/,"Missjunarju Malti miet wara li skont Missio Malta marad bil-coronavirus waqt il-ħidma tiegħu fil-Perù. Il-missjunarju hu Patri Valerjan Mercieca tal-Ordni tal-Karmelitani. Patri Valerjan li kellu 82 sena qatta’ ħajtu kollha jaħdem fil-missjoni fl-Amerika Latina fejn ħadem fil-Peru’, il-Bolivja, il-Brażil u l-Kolumbja. Hu minn Santa Venera. F’kumment fuq facebook, l-Isqof Malti fil-Peru’, Monsinjur Giovanni Cefai, kiteb li Patri Valerjan Mercieca miet kif għex u kif xtaq: missjunarju."
2020-08-02,15-il każ ġdid ta’ Covid-19 f’Malta – tfiq persuna,https://www.tvm.com.mt/mt/news/15-il-kaz-gdid-ta-covid-19-fmalta-tfiq-persuna/,"Ikomplu jiżdiedu l-każi ta’ persuni morda bil-coronavirus f’Malta, bl-awtoritajiet tas-saħħa jirrappurtaw 15-il każ ġdid. Dawn ġew identifikati minn fost 1,418-il swab test li saru bejn is-sitta tal-bieraħ filgħodu u nofs il-lejl li għadda. L-awtoritajiet tas-saħħa qalu li l-maġġoranza ta’ dawn il-każijiet ġodda ma marrux għax-xogħol meta kellhom is-sintomi. Qalu li erbgħa mill-każijiet huma b’rabta mal-festa ta’ Santa Venera u tnejn huma mpurtati. Tnejn oħra huma minn grupp li mar Paceville u l-bqija m’għandhomx rabta ma’ każijiet magħrufa. Żiedu li għadu għaddej il-contact tracing. Issa l-ammont ta’ każijiet li ġew irreġistrati f’Malta mill-bidu tal-pandemija huwa ta’ 860 li minnhom 185 għadhom attivi. F’dawn l-erbgħa u għoxrin siegħa kien hemm persuna waħda li fieqet mill-virus u għalhekk l-ammont ta’ nies f’Malta li rkupraw mill-Covid-19 minn Marzu ‘l hawn issa huwa ta’ 666.  "
2020-08-02,Coronavirus: L-istat ta’ Victoria fl-Awstralja jiddikjara stat ta’ diżastru,https://www.tvm.com.mt/mt/news/coronavirus-l-istat-ta-victoria-fl-awstralja-jiddikjara-stat-ta-dizastru/,"L-istat ta’ Victoria fl-Awstralja ddikjara stat ta’ diżastru u mpona miżuri ġodda ta’ lockdown wara żieda fl-infezzjonijiet ġodda ta’ coronavirus. Il-Premier ta’ Victoria, Daniel Andrews qal li r-restrizzjonijiet se jidħlu fis-seħħ mill-Ħadd fis-6 p.m. Bil-miżuri l-ġodda, ir-residenti tal-kapitali ta’ Victoria, Melbourne mhux se jkunu jistgħu joħorġu minn djarhom bilejl u se jingħataw inqas raġunijiet biex joħroġu minn djarhom matul il-ġurnata. Ir-residenti mhux se jitħallew jivjaġġaw aktar minn 5 kilometri minn djarhom, jistgħu jagħmlu eżerċizzju fiżiku darba biss f’ġurnata u persuna waħedha se titħalla tmur tixtri affarijiet essenzjali. Sa ftit ġimgħat ilu, l-Awstralja kien qed jirnexxielha tikkontrolla l-imxija u kienet irreġistrat mas-17,000 każ u 200 mewt. Iżda l-każijiet ġodda fl-istat ta’ Victoria, l-aktar stat popolat fl-Awstralja, qed jiżdiedu b’rata mgħaġġla u kien għalhekk li reġġgħu ġew imposti miżuri ta’ lockdown. Il-Ħadd kienu rrapportati 671 każ ġdid u seba’ mwiet mill-Covid-19 f’Victoria. Dan żied it-total ta’ infezzjonijiet f’dan l-istat għal 11,557 u 123 mewt."
2020-08-02,Joqorbu lejn it-18-il miljun il-każijiet tal-COVID-19 fid-dinja,https://www.tvm.com.mt/mt/news/joqorbu-lejn-it-18-il-miljun-il-kazijiet-tal-covid-19-fid-dinja/,"L-Istati Uniti rrapportaw kważi 60,000 każ ġdid ta’ coronavirus il-bieraħ biex issa skont Johns Hopkins University hemm 4,620,444 każ tal-virus f’dan il-pajjiż. Minnhom irkupraw 1,461,885 u mietu 154,447. L-agħar sitwazzjoni tinsab fl-istat ta’ California. Il-gvern tal-Istati Uniti qed jiffaċċja pressjoni kbira biex jikkonkludu ftehim ġdid li jsalva l-ekonomija mill-effetti tal-covid iżda hu rappurtat li għad hemm differenzi kbar bejn il-pożizzjoni tar-Repubblikani u d-Demokratiċi. S’issa madwar id-dinja ġew irreġistrati 17,851,975 każ ta’ Covid-19. Skont is-sit Johns Hopkins, minnhom s’issa rkupraw 10,558,380 u mietu 685,071. Wara l-Istati Uniti li għandhom l-ogħla ammont ta’ każi ta’ coronavirus hemm il-Brażil b’total ta’ 2,707,877. Minnhom s’issa rkupraw 2,037,982 u mietu 93,563. Fit-tielet post hemm l-Indja fejn il-każi ta’ coronavirus laħqu 1,750,723. Minnhom s’issa rkupraw 1,145,629 u mietu 37,364. Ir-Russja hija r-raba’ pajjiż fid-dinja li l-aktar għandu każijiet ta’ Covid-19 b’total ta’ 843,890 li minnhom irkupraw 645,316 u mietu 14,034. L-Afrika t’Isfel spiċċat il-ħames l-aktar pajjiż b’każijiet ta’ coronavirus hekk kif inqabżu n-nofs miljun ruħ li ġew infettati għal total ta’ 503,290 li minnhom irkupraw 342,461 u mietu 8,153."
2020-08-01,Il-MAM u l-MUMN jissospendu d-direttivi tagħhom,https://www.tvm.com.mt/mt/news/il-mam-tipposponi-d-direttivi-taghha/,"F’laqgħa bejn l-Assoċjazzjoni Medika Maltija u d-Deputat Prim Ministru u Ministru għas-Saħħa, Chris Fearne ntlaħaq ftehim fil-prinċipju dwar l-abbozz ta’ dokument fuq kif għandhom jiġu indirizzati l-perikli tal-attivitajiet tal-massa, kif ukoll kif tindirizza ż-żieda fil-każijiet sabiex jiġu evitati riskji lill-istaff mediku u l-pubbliku ġenerali. Intant, ġiet skedata laqgħa għal nhar it-Tlieta sabiex jiġi rfinat id-dokument ta’ ftehim. Bħala ġest ta’ rieda tajba, il-MAM qalet li se tissospendi d-direttivi tagħha għal nhar l-Erbgħa, 5 t’Awwissu. Aktar tard, l-MUMN ukoll qalet li ssospendiet id-direttivi tagħha."
2020-08-01,Jitħassru l-pellegrinaġġi kollha,https://www.tvm.com.mt/mt/news/jithassru-l-pellegrinaggi-kollha/,Il-Knisja f’Malta ddeċidiet li matul din is-sena ma jsirux aktar il-pellegrinaġġi. L-Isqfijiet ikkomunikaw din id-deċiżjoni wara li qalu segwew l-indikazzjonijiet pubbliċi li qed jagħtu l-awtoritajiet kompetenti tas-saħħa. Din id-deiċiżjoni ttieħdet wara li mill-bieraħ daħlu l-miżuri fis-seħħ mill-Gvern fosthom li l-pellegrinaġġi setgħu jsiru b’mhux aktar minn 100 ruħ.
2020-08-01,21 każ ġdid tal-COVID-19 f’Malta,https://www.tvm.com.mt/mt/news/21-kaz-gdid-tal-covid-19-fmalta/,"Komplew jiżdiedu l-każi attivi tal-Covid-19. Fil-bulettin mediku għall-erbgħa u għoxrin siegħa sa nofsinhar tas-Sibt, l-awtoritajiet tas-saħħa qalu li saru record ta’ swab testa, 1,748, li minnhom instabu 21 każ pożittiv.Il-maġġoranza tal-każi huma marbuta ma’ każi rrapportati fl-aħħar jiem filwaqt li żewġ każi huma impurtati. Tliet każi ġodda huma ta’ immigranti li diġà kienu fi kwarantina.Intqal li l-maġġoranza tal-każi l-ġodda huma ta’ persuni li għandhom inqas minn 35 sena. Każ minnhom hu ta’ anzjana ta’ 80 sena.F’dawn l-erbgħa u għoxrin siegħa ma kienx hemm persuni li fiequ mill-virus. Fl-isfond ta’ dawn in-numri, il-Knisja f’Malta ddeċidiet li din is-sena ma jsirux iktar pellegrinaġġi. L-isqfijiet fi stqarrija qalu li waslu għal din id-deċiżjoni wara li segwew l-indikazzjonijiet pubbliċi li qed jagħtu l-awtoritajiet tas-saħħa. Dawn l-iżviluppi seħħew l-għada li s-Supretendent tas-Saħħa Pubblika, Charmaine Gauci, tenniet li mhijiex favur li jsiru attivitajiet tal-massa. Tal-istess fehma l-Assoċjazzjoni Medika li appellat biex mit-Tnejn jiġu kkanċellati l-attivitajiet tal-massa għax jekk ma jsirx hekk, il-MAM qalet li l-pajjiż jirriskja li jitpoġġa fuq il-lista s-sewda tat-turiżmu tal-bqija tal-pajjiżi Ewropej b’konsegwenzi fuq l-irkupru ekonomiku tal-pajjiż. Il-MAM esprimiet diżappunt li l-Ministeru għat-Turiżmu bl-appoġġ tal-Uffiċċju tal-Prim Ministru qalet li għażlu li jinjoraw il-parir tas-Sovrintendenza dwar l-attivitajiet tal-massa li fi kliemhom kienu ta’ riskju għoli ħafn. L-Assoċjazzjoni wriet il-fehma li l-ilbies tal-maskri fuq ġewwa għandu jkun infurzat b’multi kif qalet qed isir fil-pajjiżi Ewropej. Il-MAM qalet li qed tistenna r-reazzjoni tal-Gvern biex tiddeċiedi jekk jissospendix id-direttivi fil-qasam tas-saħħa ppjanati għat-Tnejn. Intant, il-MAM qalet li wara laqgħa mad-Deputat Prim Ministru, Chris Fearne, intlaħaq qbil fil-prinċipju fuq abbozz ta’ dokument dwar kif fost oħrajn għandhom jiġu indirizzati l-perikli li jġibu magħhom l-attivitajiet tal-massa. Il-MAM qalet bħala sinjal ta’ rieda tajba ssospendiet id-direttivi fil-qasam tas-saħħa għall-Erbgħa. Irrimarkat iżda li ġiet skedata laqgħa oħra għat-Tlieta li fi kliemha se tħoll u torbot kollox. L-Assoċjazzjoni tal-Lukandi u r-Ristoranti mill-banda l-oħra qalet li l-bilanċ bejn il-miżuri kontra l-imxija u l-ftuħ tal-ekonomija jassigura l-aħjar riżultati fil-ġlieda kontra l-pandemija. L-MHRA qalet li l-miżuri li tal-Gvern fosthom bil-ftuħ mill-ġdid tal-ajruport u bil-vouchers li tqassmu lin-nies, l-ekonomija bdiet tirkupra bil-mod il-mod u ġew salvati eluf ta’ impjiegi fosthom fis-settur turistiku. L-Assoċjazzjoni wissiet iżda kontra pożizzjonijiet li sejħet estremi għax qalet li dawn jiggarantixxu riżultati li ddeskrivithom bħala diżastrużi għall-pajjiż. L-MHRA qalet li l-virus għadu jdur mas-saqajn u l-pajjiż jeħtieġ li jibqa’ japplika protokolli biex filwaqt li tkun issalvagwardjata s-saħħa pubblika, il-ħajja tibqa’ għaddejja."
2020-08-01,Tkompli tiċkien l-ekonomija fiż-żona ewro minħabba l-Coronavirus,https://www.tvm.com.mt/mt/news/tkompli-tickin-l-ekonomija-fiz-zona-ewro-minhabba-l-coronavirus/,"Kawża tar-restrizzjonijiet u anke tal-biża’ li ħoloq il-Coronavirus, l-ekonomija fiż-żona ewro kompliet tiċkin. Spanja tinsab fl-aktar riċessjoni iebsa fi żminijiet moderni tant li l-ekonomija ċkienet bi 18.5% bejn April u Ġunju wara li fi tliet xhur ta’ qabel kienet diġà ċkienet b’5.2%. Spanja hija l-aktar pajjiż li qala’ daqqa kbira ekonomika minħbba l-pandemija. Franza wkoll ħadet daqqa b’dak li jipproduċi l-pajjiż naqas bi 13.8% bejn April u Ġunju. April kien l-agħar xahar għall-Franċiżi għax f’Mejju u Ġunju l-ekonomija rkuprat xi ftit minħabba li bdew jitnaqqsu r-restrizzjonijiet implimentati minħabba l-imxija tal-Coronavirus. Anke l-Italja qalet daqqa kbira bl-ekonomija tonqos bi 12.4%. L-ekonomisti kienu ħasbu lid-daqs ekonomika għat-Taljani kienet ser tkun ferm akbar. Huwa stmat li l-ekonomija Ewropea ċkienet bi kważi 12%."
2020-08-01,Il-MAM tistenna risposta mingħand il-Gvern biex tara jekk tissospendix id-direttivi,https://www.tvm.com.mt/mt/news/il-mam-tistenna-risposta-minghand-il-gvern-biex-tara-jekk-tissospendix-id-direttivi/,"L-Assoċjazzjoni Medika Maltija qalet li tilqa’ l-istqarrija tas-Supretendent tas-Saħħa Charmaine Gauci li hi kontra l-attivitajiet tal-massa. Fi stqarrija, il-MAM, waqt li kwotat stqarrija tas-Supretendent tas-Saħħa, qalet li Prof Gauci hija kompletament kontra l-attivitajiet tal-massa. Qalet li tinsab iddiżappuntata li l-Ministru tat-Turiżmu injorat dan l-avviż u awtorizzat l-attivitajiet tal-massa. Qalet li minn attività ta’ 700 individwu, marċ f’Santa Venera wassal biex jerġgħu jiżdiedu l-każijiet tal-Covid-19. Il-MAM qalet li qed tistenna risposta mingħand il-Gvern biex il-Kunsill jiddeċiedi jekk jissospendix id-direttivi ppjanati għal nhar it-Tnejn. Min-naħa tagħha l-MEA appellat lill-unions tal-qasam tas-saħħa biex jissospendu l-azzjonijiet industrijali. L-MHRA qalet li pożizzjonijiet estremi jwasslu għar-riżultat diżastruż u appellat lill-Gvern biex jieħu l-azzjonijiet neċessarji li jirriflettu bilanċ bejn il-benefiċċju tal-pubbliku, tal-ħaddiema u ta’ min iħaddem. Saħaq li jekk ibati s-settur tat-turiżmu l-ekonomija kollha tbati. Ara wkoll: Mit-Tnejn posposti l-appuntamenti kollha tal-outpatients f’Mater Dei u f’Għawdex "
2020-07-31,Il-PM Ingliż jipposponi l-illaxkar tar-restrizzjonijiet għal nofs Awwissu,https://www.tvm.com.mt/mt/news/il-pm-ingliz-jipposponi-l-illaxkar-tar-restrizzjonijiet-ghal-nofs-awwissu/,"Il-Prim Ministru tar-Renju Unit Boris Johnson ippospona l-pjani li jtaffi r-restrizzjonijiet kontra l-COVID-19 b’ tal-inqas ħmistax – bil-pulizija se jinfurzaw liġijiet aktar stretti għall-ilbies tal-maskri. Il-maskri huma obbligatorji f’ħafna mill-postijiet pubbliċi fuq ġewwa bħal mużewijiet, iċ-ċinema u postijiet ta’ qima. Fost il-postijiet li se jkollhom jistennew sal-15 ta’ Awwissu biex jerġgħu jiftħu b’miżuri ta’ prekawzjoni hemm it-teatri ġewwa u postijiet tad-divertiment. Anki numru żgħir ta’ partitarji ta’ avvenimenti sportivi se jkollhom jistennew sa nofs Awwissu biex isegwu l-logħob. Sadattant, il-Ministru Ewlieni tal-Iskozja Nicola Sturgeon wissiet kontra vvjaġġar mhux essenzjali lejn in-naħa ta’ fuq tal-Ingilterra fejn qed jerġgħu jiżdiedu l-każijiet ta’ coronavirus. Hija qalet li kull min jirritorna l-Iskozja min-naħa ta’ fuq tal-Ingilterra għandu jimminmalizza l-kuntatt ma’ persuni barra l-familja tiegħu għal 14-il ġurnata.    "
2020-07-31,Gvernijiet lokali fi Franza bis-setgħa li jordnaw l-ilbies tal-maskra barra,https://www.tvm.com.mt/mt/news/gvernijiet-lokali-fi-franza-bis-setgha-li-jordnaw-l-ilbies-tal-maskra-barra/,"Il-gvernijiet lokali fi Franza ngħataw is-setgħa li jordnaw li tintlibes il-maskra f’postijiet pubbliċi fuq barra, hekk kif il-pajjiż qed jiġġieled kontra ż-żieda fil-każijiet tal-COVID-19. Il-belt fit-Tramuntana ta’ Lille diġà implimentat dan il-mandat. Il-medja ta’ każijiet ġodda fl-aħħar sebat ijiem qabżet l-elf każ kuljum – għall-ewwel darba minn Mejju – meta Franza bdiet terħi r-restrizzjonijiet tal-lockdown. Il-maskri ilhom obbligatorji li jintlibsu f’postijiet pubbliċi magħluqa mill-20 ta’ Lulju."
2020-07-31,AĠĠORNAT: “Ma kellna ebda każ ta’ persuna b’sintomi tal-Covid waqt SkolaSajf”,https://www.tvm.com.mt/mt/news/il-ministeru-tal-edukazzjoni-jghid-li-mhemm-ebda-kaz-ta-covid-19-fl-iskola-ta-hal-qormi/,"Il-Ministeru għall-Edukazzjoni ċaħad rapporti mxandra fil-midja soċjali li fl-iskola primarja ta’ Ħal Qormi San Ġorġ, hemm każ ta’ COVID-19, u appella għar-responsabbilità biex ma tinxteridx informazzjoni skoretta. F’kummenti lil Television Malta, il-Ministru tal-Edukazzjoni, Owen Bonnici, qal li ma ngħalaq ebda ċentru ta’ Skola Sajf għax ma kienx hemm kuntatt ta’ persuni infettati bil-virus ma’ studenti jew membri tal-istaff. Appella lill-ġenituri biex għall-informazzjoni jsegwu biss sorsi uffiċjali. Il-Ministru Bonnici, qal li fl-iskejjel kollha, qegħdin jittieħdu l-prekawzjonijiet biex jiġi assigurat li ma jkun hemm ebda każ ta’ Covid-19. Ma’ Television Malta, il-Ministru spjega kif wara li saru l-verifiki kollha, jista’ jgħid li fl-aħħar jiem ma kienx hemm bżonn li jingħalaq ebda wieħed miċ-ċentri ta’ Skola Sajf. “Ma kellna ebda każ fejn persuna esebiet is-sintomi tal-COVID waqt li kienet f’wieħed miċ-Ċentri ta’ Skola Sajf. Il-prekawzjonijiet jittieħdu dejjem, kemm prekawzjonijiet ta’ nies li jidħlu fl-iskejjel, jittieħdu testijiet u jittieħdu proċeduri, u anki f’każ li jkun hemm xi ħadd li esebixxa is-sintomi tal-COVID barra mill-iskola, jew id-dar, hemmhekk ukoll anki jekk mhux fl-iskola nieħdu l-prekawzjonijiet.” Dr Bonnici żied jgħid li l-Ministeru tal-Edukazzjoni għaddej b’taħditiet ma’ dawk kollha involuti, biex xahrejn oħra, l-istudenti kollha jirritornaw fl-iskejjel. “Sabiex imorru lura kemm jista’ jkun biex l-edukazzjoni titkompla, però naturalment irridu nkompluha billi nieħdu wkoll il-prekawzjonijiet u dawn il-prekawzjonijiet qegħdin jiġu diskussi, analizzati, u nibnu fuq l-esperjenza li diġà ksibna bil-ftuħ taċ-Child care centres, kemm bil-ftuħ ta’ skola sajf, kemm bil-ftuħ tal-lezzjonijiet tar-reviżjoni tas-SEC.” Wara li qed tirriżulta informazzjoni żbaljata fil-midja soċjali dwar xi ċentri ta’ Skola Sajf, il-Ministru Bonnici appella lill-ġenituri biex jieħdu l-informazzjoni minn sorsi uffiċjali biss. “Ġieli kien hemm każijiet ta’ nies li kien allarmaw lill-ġenituri inġustament, li ma naħsibx li huwa sewwa. Aħna bħala Minsisteru tal-Edukazzjoni qegħdin nimxu fuq il-fatti, l-Awtoritajiet tas-Saħħa qegħdin jagħmlu xogħol eċċellenti u qegħdin jagħtu servizz tajjeb ħafna u jiena nappella lil kulħadd biex ikun responsabbli f’dak kollu li jgħid sabiex ma jinkwetax persuni oħra għalxejn.” Il-Ministru Bonnici kien qiegħed jitkellem waqt it-tnedija tal-fiera Ichoose fil-lukanda Excelsior, fejn l-istudenti li lestew l-iskola sekondarja huwa mistiedna jiltaqgħu ma’ istituzzjonijiet edukattivi li fihom jistgħu ikompli bl-istudji tagħhom. Il-fiera dwar l-opportunitajiet fl-edukazzjoni post sekondarja tissokta s-Sibt sas-siegħa ta’ wara nofsinhar."
2020-07-31,10 każijiet ġodda ta’ Covid-19 – 6 mill-festa ta’ Santa Venera,https://www.tvm.com.mt/mt/news/10-kazijiet-godda-ta-covid-19-6-mill-festa-ta-santa-venera/,"L-awtoritajiet tas-saħħa Maltin ħabbru li fl-aħħar 24 siegħa nstabu 10 każijiet ġodda ta’ Covid-19 f’Malta minn fost 1,314 swab test. Sitta mill-10 każijiet ġodda għandhom rabta mal-festa ta’ Santa Venera filwaqt li l-bqija huma każijiet sporadiċi. L-awtoritajiet tas-saħħa qalu li mill-10 persuni li rriżultaw pożittivi fl-aħħar sigħat, kważi kollha ma marrux għax-xogħol waqt li kellhom is-sintomi. Fl-aħħar 24 siegħa ma ġie rreġistrat ħadd li rkupra mill-virus u għalhekk minn Marzu ‘l hawn f’Malta fiequ total ta’ 665 persuni mill-Covid-19. Mil-lum l-awtoritajiet tas-saħħa bdew jgħoddu wkoll mat-total ta’ każijiet, dawk ta’ immigranti li ġew salvati miż-żona ta’ tiftix u salvataġġ ta’ Malta. Riżultat t’hekk, it-total ta’ każijiet pożittivi għall-coronavirus li ġew irreġistrati f’Malta minn Marzu ‘l hawn issa huwa ta’ 824 li minnhom 150 għadhom attivi. 85 mill-każijiet attivi huma ta’ immigranti li ddaħħlu Malta f’żewġ gruppi differenti aktar kmieni din il-ġimgħa. Ara wkoll: X’miżuri restrittivi għall-attivitajiet tal-massa daħlu fis-seħħ mil-lum?  "
2020-07-31,Kif intlaqtu l-finanzi tal-gvern fl-isfond tal-Covid-19?,https://www.tvm.com.mt/mt/news/kif-intlaqtu-l-finanzi-tal-gvern-fl-isfond-tal-covid-19/,"Il-gvern għalaq l-ewwel nofs tas-sena b’defiċit ta’ €895.6 miljun fil-fond konsolidat, żieda sinifikanti li kważi tlaħħaq is-€740 miljun fuq l-istess perjodu tas-sena l-oħra. L-Uffiċċju Nazzjonali tal-Istatistika rrimarka li dawn iċ-ċifri jridu jittieħdu fil-kuntest tas-sitwazzjoni tal-COVID-19. Ċifri tal-Uffiċċju Nazzjonali tal-Istatistika għall-ewwel sitt xhur tas-sena juru li d-dħul rikurrenti kien ta’ €1,819-il miljun Ewro li jfisser tnaqqis ta’ €345 miljun jew kważi 16% meta mqabbel mal-istess perjodu tas-sena l-oħra. L-NSO spjega li l-akbar tnaqqis kien ġej mit-taxxa tad-dħul. It-tnaqqis kien mifrux minn sorsi oħra bħat-taxxa tal-VAT, is-sigurtà soċjali, liċenzji u multi, u mid-Dwana. Fl-istess waqt, bejn Jannar u Ġunju kien hemm żieda ta’ 17% fin-nefqa tal-gvern li laħħqet l-€2,715-il miljun. L-ispiża għal mediċini u tagħmir mediku weħidha żdiedet bi kważi €44 miljun. Fl-istess ilma wkoll iż-żieda fi ħlasijiet ta’ benefiċċji tas-sigurtà soċjali li €13-il miljun minnhom kienu għal benefiċċji mħallsa minħabba l-COVID. Is-suppliment tal-pagi waħdu, li ngħata mill-gvern bħala għajnuna lill-ħaddiema milquta mill-pandemija, sal-aħħar ta’ Ġunju fisser ħruġ ta’ €154 miljun f’fondi pubbliċi. L-effett ta’ dan kollu nħass ukoll fuq id-dejn tal-gvern li laħaq is-€6,376 miljun; żieda ta’ kważi €900 miljun fuq l-istess sitt xhur tas-sena l-oħra."
2020-07-31,L-Għaqda Dinjija tas-Saħħa tanalizza mill-ġdid l-emerġenza globali tal-Covid-19,https://www.tvm.com.mt/mt/news/l-ghaqda-dinjija-tas-sahha-tanalizza-mill-gdid-l-emergenza-globali-tal-covid-19/,"Sitt xhur wara li ddikjarat emerġenza globali ta’ saħħa pubblika, il-kumitat tal-emerġenzi tal-Għaqda Dinjija tas-Saħħa, WHO, se jiltaqa’ sabiex jerġa’ janalizza l-pandemija tal-Covid-19. Li hu magħruf fiċ-ċert hu li l-emerġenza globali se tibqa’ fis-seħħ. Id-diskussjoni mistennija tiffoka fuq x’jista’ jsir aktar sabiex titrażżan l-imxija. Meta f’Jannar li għadda, il-WHO iddikjarat emerġenza globali, barra miċ-Ċina kien hemm inqas minn 100 każ irreġistrat ta’ Covid-19 u l-ebda mewt. It-tama kienet li l-miżuri ta’ lockdown kienu se jtemmu l-pandemija iżda malli l-pajjiżi bdew jillaxkaw ir-restrizzjonijiet, il-coronavirus reġa’ beda jinfirex. Sal-lum madwar id-dinja ġew irreġistrati 17,312,025 każ ta’ Covid-19. Skont is-sit Johns Hopkins, minnhom s’issa rkupraw 10,148,826 u mietu 673,527. L-Istati Uniti għandhom l-ogħla ammont ta’ każi ta’ coronavirus b’total ta’ 4,495,015. Minnhom s’issa rkupraw 1,414,155 u mietu 152,070. Bit-tieni l-ogħla ammont ta’ każi ta’ Covid-19 fid-dinja hemm il-Brażil b’total ta’ 2,610,102. Minnhom s’issa rkupraw 1,956,807 u mietu 91,263. Fit-tielet post hemm l-Indja fejn il-każi ta’ coronavirus laħqu 1,638,321. Minnhom s’issa rkupraw 1,057,011 u mietu 35,743. "
2020-07-31,X’miżuri restrittivi għall-attivitajiet tal-massa daħlu fis-seħħ mil-lum?,https://www.tvm.com.mt/mt/news/xmizuri-restrittivi-ghall-attivitajiet-tal-massa-dahlu-fis-sehh-mil-lum/,"Sabiex is-sitwazzjoni ta’ COVID-19 fil-pajjiż tibqa’ taħt kontroll, mil-lum daħlu fis-seħħ numru ta’ miżuri li jillimitaw ir-rases tan-nies f’attivitajiet tal-massa. Dawn il-miżuri tħabbru waqt konferenza tal-aħbarijiet mid-Deputat Prim Ministru u Ministru għas-Saħħa Chris Fearne u mis-Supretendent għas-Saħħa Pubblika Charmaine Gauci. Fi stqarrija l-Gvern qal li dawn il-miżuri jinkludu li: Bi qbil mal-Kurja mhumiex se jkunu permessi iktar marċi tal-festa, dan filwaqt li l-pellegrinaġġi se jkunu limitati għal 100 persuna, dejjem b’distanza soċjali. F’attivitajiet organizzati, it-teħid tad-dettalji ta’ kull persuna li tattendi se jinżammu għal erba’ ġimgħat. Is-Supretendent għas-Saħħa Pubblika, Charmaine Gauci spjegat li dawn il-miżuri se jnaqqsu r-riskju ta’ trażmissjoni u se jiffaċilitaw l-eżerċizzju ta’ contact-tracing li jagħmlu l-Awtoritajiet tas-Saħħa għall-każijiet ta’ COVID-19. Hija serrħet moħħ il-pubbliku li kemm-il darba persuna titqies li kienet f’riskju għaliex kienet f’kuntatt ma’ persuna bil-coronavirus, u jkunu l-Awtoritajiet tas-Saħħa stess li jagħmlu kuntatt u jħeġġu li jsir swab. Id-dmir li dawn ir-regolamenti jiġu segwiti se jaqa’ fuq l-organizzaturi tal-attivitajiet u fuq is-sidien tal-istabbilimenti, dan filwaqt li se jiżdied l-infurzar mill-Awtorità tat-Turiżmu u l-ispetturi mis-Sanità Pubblika. Ara wkoll: Jitħabbru numru ta’ miżuri għall-attivitajiet tal-massa u postijiet fejn jinġabru ħafna nies "
2020-07-31,"ARA: Jaslu f’Malta 30 magna tan-nifs u 40,000 maskra mibgħuta miċ-Ċina",https://www.tvm.com.mt/mt/news/ara-jaslu-fmalta-30-magna-tan-nifs-u-40000-maskra-mibghuta-mic-cina/,"Waslu f’Malta dal-lejl 30 magna tan-nifs, magħrufa bħala ‘respiratory health devices’ li ngħataw bla ħlas miċ-Ċina lis-Sur Reno Calleja, President tal-Għaqda ta’ Ħbiberija bejn Malta u ċ-Ċina. Fi stqarrija l-għaqda qalet li dawn il-magni twasslu dritt fl-imħażen tal-Minsteru tas-Saħħa biex jekk ikun hemm bżonn jintużaw għal pazjenti morda bil-Covid-19. Intqal li barra l-magni nġiebu wkoll ukoll 40,000 maskra li ngħataw ukoll lill-Ministeru. L-għaqda rringrazzjat lill-Ministru tal-Affarijiet Barranin Evarist Bartolo u lill-Ambaxxatur ta’ Malta fiċ-Ċina John Aquilina, kif ukoll lil dawk kollha li kkoperaw biex din l-għotja setgħet isseħħ. Ara wkoll: L-Għaqda ta’ Ħbiberija bejn Malta u ċ-Ċina ġġib 20 ventilator b’xejn "
2020-07-31,It-tobba jgħidu li l-miżuri li tħabbru mhumiex biżżejjed: se jipproċedu b’azzjoni industrijali,https://www.tvm.com.mt/mt/news/it-tobba-jghidu-li-mizuri-li-thabbru-mhumiex-bizzejjed-se-jipprocedu-bazzjoni-industrijali/,"L-Assoċjazzjoni Medika Maltija, il-MAM laqgħet il-fatt li l-Gvern irrikonoxxa li hemm problema bl-avvenimenti tal-massa iżda qalet li l-miżuri li tħabbru mhumiex biżżejjed. Filwaqt li rringrazzjat lid-Deputat Prim Ministru u Ministru għas-Saħħa Chris Fearne u lis-Supretendent tas-Saħħa Pubblika, il-Professur Charmaine Gauci għall-isforzi tagħhom, il-MAM qalet li l-organizzaturi tal-parties għaddiet tagħhom mal-politiċi għaliex il-pubbliku Malti mhux se jkun protett. Fi stqarrija l-assoċjazzjoni tat-tobba qalet li speċjalisti fis-saħħa pubblika ma kinux ikkonsultati u ġew ippreżentati b’miżuri li kienu diġà deċiżi mingħajr il-pariri tagħhom. Il-MAM filwaqt li rringranzjat lill-Arċisqof għall-pożizzjoni li ħa favur is-saħħa pubblika, esprimiet ukoll diżappunt għall-fatt li l-Gvern ma ħassarx l-avvenimenti tal-massa li għalihom mistennija jattendu eluf ta’ nies. Saħqet li l-fatt li mhux se jiġu ppubblikati regolamenti ġodda u ma tħabbrux lanqas multi, u l-organizzaturi qed jiġu mħeġġa jirregolaw ruħhom minn jeddhom, mhux se taħdem fil-prattika u dak li ġara fil-party fil-lukanda Radisson, se jirrepeti ruħu. It-tobba nnotaw li l-ammont ta’ każijiet attivi bħalissa huwa l-istess għal li kienu f’April u staqsew għalxiex il-pajjiż għandu jaġixxi b’mod oppost għal dak iż-żmien. Staqsew ukoll għaliex ma ġietx iddikjarata emerġenza medika. Il-MAM qalet li s-sitwazzjoni mhix normali għax ninsabu f’nofs pandemija globali u l-poplu Malti jixraqlu jkun protett. Il-kunsill tal-MAM qed jiltaqa’ dalgħodu sabiex jiffinalizza d-direttivi biex jipproċedi b’azzjoni industrijali. Ara wkoll: L-Assoċjazzjoni Medika twissi b’azzjoni industrijali minħabba l-attivitajiet tal-massa "
2020-07-31,Persuni ma jistgħux iżuru lil xulxin f’xi nħawi fir-Renju Unit,https://www.tvm.com.mt/mt/news/persuni-li-ma-jghixux-fl-istess-dar-ma-jistghux-izuru-lil-xulxin-fxi-nhawi-fir-renju-unit/,"Mil-lum f’ċertu żoni fit-tramuntana tal-Ingilterra persuni li ma jgħixux fl-istess dar, anki jekk huma familji, mhux se jkunu permessi li jżuru lil xulxin. Dan wara żieda fil-każijiet irrappurtati fl-aħħar jiem. Is-Segretarju tas-Saħħa Matt Hancock qal li dawn il-miżuri ristrettivi lokali japplikaw għal partijiet ta’ Greater Manchester, partijiet ta’ East Lancashire u West Yorkshire. F’dawn il-postijiet, persuni li ma jgħixux fl-istess dar ma jistgħux lanqas imorru flimkien ġo pub jew restorant, filwaqt li f’Leicester u fi Blackburn, gyms, pixxini u leisure centres mhux permessi jiftħu. Il-Partit Laburista minn naħa l-oħra kritika l-Gvern ta’ Boris Johnson għal nuqqas ta’ kjarezza f’miżuri li tħabbru fit-tard tal-bieraħ."
2020-07-30,Jitħabbru numru ta’ miżuri għall-attivitajiet tal-massa u postijiet fejn jinġabru ħafna nies,https://www.tvm.com.mt/mt/news/jithabbru-numru-ta-mizuri-ghall-attivitajiet-tal-massa-u-postijiet-fejn-jingabru-hafna-nies/,"Id-Deputat Prim Ministru u Ministru għas-Saħħa, Chris Fearne qal li minn għada se jiddaħħlu miżuri ġodda għall-attivitajiet tal-massa u postijiet fejn jinġabru ħafna nies. F’konferenza tal-aħbarijiet, indirizzata minn Dr Fearne u mis-Supretendent tas-Saħħa Charmaine Gauci, intqal li huwa importanti li tkompli tinżamm id-distanza soċjali dan hekk kif la l-COVID-19 għadu jdur fid-dinja, għadu wkoll f’pajjiżna. Dr Fearne innota li kienu jafu li ladarba tinfetaħ l-ekonomija, il-ħajja soċjali u l-portijiet kien se jkun hemm każijiet ġodda. Għalhekk saħaq fuq l-importanza li jibqgħu jsiru t-testijiet u tinżamm id-distanza soċjali. Il-Ministru Fearne ħabbar li minn għada kull avveniment li se jsir se jkollu limitazzjoni ta’ kemm jilqa’ nies. Dan hekk kif hu x’inhu l-kobor tal-post tal-avveniment wieħed jista’ jilqa’ persuna għal kull erba’ metri kwadri. Miżura oħra hija li fil-post fejn isir l-avveniment ma jistax ikun hemm aktar minn 10 persuni f’kuntatt ma’ xulxin u mhux maqtugħin minn grupp ieħor. Dawk li jattendu l-avvenimenti jridu iħallu numru tat-telefon mal-organizzaturi biex jekk ikun hemm bżonn ta’ contact tracing, dan isir b’mod faċli. L-organizzaturi se jkollhom aktar responsabbiltà li jaraw li dawn ir-regoli jiġu osservati. Postijiet li jistgħu jieħdu aktar minn mitt ruħ, iridu jkollhom ir-risk assessment li jgħaddi għand l-awtoritajiet konċernati biex jiddeċiedu huma jekk l-attività tistax issir jew le. Intant, Dr Fearne qal li bi qbil mal-Kurja, mhux se joħorġu permessi għall-marċi tal-festa. Is-Supretendent tas-Saħħa Pubblika, il-Professur Charmaine Gauci spjegat li l-każijiet fl-aħħar ġimgħat kienu sporadiċi, oħrajn li kienu kuntatt dirett ma’ xulxin, u immigranti li tpoġġew fi kwarantina malli daħlu f’Malta. Qalet li kemm ilu li fetaħ l-ajruport, kien hemm biss erba’ każijiet mill-pajjiżi meqjusa bħala kurituri siguri, u ħamsa oħra minn pajjiżi oħra li mhumiex f’din il-lista. Spjegat li ħafna mill-każijiet riċenti huma nies ta’ età żgħira u li huma f’saħħithom."
2020-07-30,Ebda każ ta’ COVID-19 fi Skolasajf f’Tal-Pietà fost it-tfal u l-għalliema,https://www.tvm.com.mt/mt/news/ebda-kaz-ta-covid-19-fl-iskola-sajf-ftal-pieta/,"Is-Supritendenza tas-Saħħa Pubblika qalet ma’ TVM li ma kien hemm ebda każ ta’ COVID-19 fi Skolasajf f’Tal-Pietà fost it-tfal u l-għalliema. Il-każ li qed jissemma’ fil-mezzi soċjali huwa ta’ fattiga li jaħdem fl-iskola iżda ma kellu ebda kuntatt ma’ tfal, għalliema u ħaddiema oħra, hekk kif imur inaddaf wara l-ħinijiet tal-iskola. Il-każ tal-fattiga huwa parti mill-grupp ta’ persuni morda bil-COVID-19 marbuta mal-festa ta’ Santa Venera. Ftit tal-ħin ilu, il-Ministeru għas-Saħħa ppubblika l-aħħar informazzjoni marbuta mal-COVID-19 f’Malta. Flimkien mad-19-il immigrant kien hemm 9 każijiet ġodda. Ara wkoll: 9 każijiet ġodda tal-COVID-19 f’Malta "
2020-07-30,9 każijiet ġodda tal-COVID-19 f’Malta,https://www.tvm.com.mt/mt/news/9-kazijiet-godda-tal-covid-19-fmalta/,"Fil-jum tal-Ħamis ġew irreġistrati 9 każijiet ġodda tal-COVID-19 f’Malta. Aktar kmieni, il-Ministeru għas-Saħħa qal li 19-il immigrant ukoll ittestjaw pożittiv għall-COVID-19. B’hekk issa f’Malta hawn 55 każ attiv flimkien mal-85 immigrant li huma pożittivi wkoll. Il-Ministeru għas-Saħħa qal li erba’ każijiet mid-9 huma marbuta mal-festa ta’ Santa Venera filwaqt li l-oħrajn huma każijiet sporadiċi. L-età tad-9 persuni hija anqas minn 35 sena. Fl-aħħar 24 siegħa saru 1,722 swab test u s’issa b’kollox saru 125,658. Intant, waqt li l-Każin tal-Banda San Pietru tal-Ktajjen ħabbar li ħassar l-attivitajiet relatati mal-festa ta’ tmiem il-ġimgħa minħabba ż-żieda fil-każijiet, il-Union tal-Infermiera u l-Qwiebel, l-MUMN tat direttivi lill-infermiera kollha membri tagħha biex mit-Tnejn li ġej jibdew isegwu direttivi industrijali f’każ li l-Gvern ma jindirizzax sitt punti msemmija fl-istqarrija fosthom garanzija li jitħassru l-attivitajiet kollha tal-massa fosthom parties internazzjonali li mistennija jsiru f’Malta matul dan is-sajf. Id-direttivi li tat jinkludu li ma jħaslux lill-pazjenti u limitazzjonijiet fil-formoli li jimlew. Il-President tal-MUMN, Paul Pace qal li l-fatt li qed jitħallew isiru attivitajiet tal-massa u turisti minn pajjiżi b’riskju għoli, waslu biex bħalissa 30 infermier jinsabu fi kwarantina. Il-Kamra tal-Ispiżjara qalet li bħal Assoċjazzjoni tat-Tobba, il-MAM qed tiddikjara tilwima industrijali mal-Gverb fuq dik li sejħet intransiġenza u talli rrenda inutli, is-sagrifiċċji tal-professjonisti tas-saħħa fosthom l-ispiżjara. Il-Kamra qalet li qed iżżomm lill-Gvern, l-organizzaturi u l-parteċipanti ta’ avvenimenti tal-massa responsabbli talli qed jipperikolaw is-saħħa u s-sigurtà tal-ispiżjara. Il-Kummissarju għas-Saħħa fl-Uffiċċju tal-Ombudsman Charles Messina iddikjara li huwa jaqbel li għandhom jitwaqqfu minnufih l-attivitajiet tal-massa. Fi stqarrija, il-Kummissarju Charles Messina qal li mill-evidenza disponibbli, m’hemmx dubju li hemm bzonn li tittiehed azzjoni qabel is-sitwazzjoni issir waħda iddisprata. Qal li fl-aħħar xhur saru sagrifiċċji kbar mill-professjonisti fil-qasam tas-saħħa, mill-pubbliku u min-negozjiu, u għalhekk ghandu jiġi zgurat li dak li nkiseb ma jintilifx. Il-Kummissarju għas-Saħħa qal li f’dan l-istadju hemm bżonn ta’ direzzjoni mill-Awtoritajiet tas-Saħħa. Ara wkoll: 19-il immigrant pożittiv għall-COVID-19 "
2020-07-30,19-il immigrant pożittiv għall-COVID-19,https://www.tvm.com.mt/mt/news/19-il-immigrant-pozittiv-ghall-covid-19/,"19 mit-33 immigrant li ddaħħlu Malta lbieraħ ittestjaw pożittiv għall-COVID-19. Fi stqarrija maħruġa mill-Ministeru għas-Saħħa ġie spjegat li l-immigranti ġew iżolati u sarilhom swab test għall-Covid-19. Intqal li bħalma hija l-proċedura normali, l-immigranti li jaslu bil-baħar jinżammu immedjatament fi kwarantina u jiġu ttestjati. L-immigranti li nstabu li huma pożittivi se jibqgħu jinżammu f’iżolament f’Ħal Far Initial Reception Centre, u l-bqija se jibqgħu fi kwarantina u jiġu segwiti. Ara wkoll: Il-Forzi Armati jsalvaw grupp ieħor ta’ 33 immigrant "
2020-07-30,Il-Kummissarju għas-Saħħa jaqbel li għandhom jitwaqqfu l-attivitajiet tal-massa,https://www.tvm.com.mt/mt/news/il-kummissarju-ghas-sahha-jaqbel-li-ghandhom-jitwaqqfu-l-attivitajiet-tal-massa/,"Il-Kummissarju għas-Saħħa fl-Uffiċċju tal-Ombudsman iddikjara li huwa jaqbel fis-sħiħ li għandhom jitwaqqfu minnufih l-attivitajiet tal-massa. Fi stqarrija, il-Kummissarju Charles Messina qal li jemmen li mill-evidenza disponibbli, m’hemmx dubju li hemm bżonn li tittieħed azzjoni qabel is-sitwazzjoni issir waħda iddisprata. Qal li fl-aħħar xhur saru sagrifiċċji kbar mill-professjonisti fil-qasam tas-saħħa, mill-pubbliku u min-negozjiu għalhekk għandu jiġi żgurat li dak li nkiseb ma jintilifx. Is-Sur Messina qal li f’dan l-istadju hemm il-ħtieġa ta’ direzzjoni mill-Awtoritajiet tas-Saħħa."
2020-07-30,"Ikomplu jiżdiedu l-każijiet tal-COVID-19 – 61,000 każ ġdid fl-Istati Uniti",https://www.tvm.com.mt/mt/news/ikomplu-jizdiedu-l-kazijiet-tal-covid-19-61000-kaz-gdid-fl-istati-uniti/,"Ikompli tiela’ n-numru ta’ każi ta’ Coronavirus madwar id-dinja. Ilbieraħ l-Istati Uniti rrappurtaw iżjed minn 61,400 każ ġdid biex b’hekk fl-Amerka issa hemm 4.4 miljun każ attiv tal-Covid-19. Ilbieraħ ukoll fl-Istati Uniti mietu 1,074 persuna biex b’hekk mietu iżjed minn 150,000 persuna bil-Covid-19 fl-Istati Uniti. Intant, fl-istat ta’ Victoria fl-Awstralja fl-aħħar sigħat mietu 13-il persuna u l-każi attivi żdiedu b’723, li hu l-ikbar numru s’issa. Dan minkejja li f’Melbourne ġie impost lockdown ta’ sitt ġimgħat li issa mistenni li jkun estiż."
2020-07-29,“Għandhom jieqfu u ma jsirux” – il-kap tat-taqsima tal-mard infettiv dwar il-parties u l-festi,https://www.tvm.com.mt/mt/news/ghandhom-jieqfu-u-ma-jsirux-il-kap-tat-taqsima-tal-mard-infettiv-dwar-il-parties-u-l-festi/,"Il-Kap tat-Taqsima tal-Mard Infettiv fl-Isptar Mater Dei iddikjara li hu nkwetat iżda mhux allarmat biż-żieda fin-numru ta’ każijiet ta’ covid-19 f’Malta. Huwa fisser ruħu wkoll ottimist li s-sistema tas-saħħa f’Malta hija robusta biżżejjed biex in-numri jerġgħu jiġu kkontrollati. Dr Mallia Azzopardi kien intervistat waqt il-programm Rasimbras u ta wkoll l-opinjoni tiegħu dwar l-attivitajiet tal-massa li qed isiru f’pajjiżna. “Fl-opinjoni tiegħi għandhom jieqfu u ma jsirux.” Dikjarazzjoni ċara minn Dr Charles Mallia Azzopardi, Kap tat-Taqsima tal-Mard Infettiv fl-Isptar Mater Dei, meta fil-programm Rasimbras kien mistoqsi dwar l-attivitajiet tal-massa, il-parties u l-marċi tal-festi wara ż-żieda fil-każijiet ta’ covid-19 f’Malta. “M’hemmx dubju li turiżmu u airports riedu jiftħu. Ma nistgħux immutu bil-guħ biex ma nħallux il-virus… imma li nħallu mass gatherings flimkien, meta għandek konċentrazjoni ta’ nies, li qegħdin flimkien, ma jistgħux josservaw mitigation factors social distancing, speċjalment meta tpoġġi l-alkohol fis-sitwazzjoni, hemmhekk qed tpoġġi sitwazzjoni li mhux aċċettabli,” kompla Dr Mallia Azzopardi. Dr Mallia Azzopardi stqarr li hu nkwetat bin-numri li żdiedu fl-aħħar jiem, imma mhux allarmat għax qal li s-sistema tas-saħħa f’Malta diġà wriet li hi robusta biżżejjed. “Jien nistenna li jkollna clusters every so often, imma sakemm m’għandniex vaċċin li hu effettiv u se jirnexxielna ntuh lill-popolazzjoni kollha u nkunu nistgħu ngħidu li l-popolazzjoni hija immune, aħna rridu noqogħdu attenti,” kompla Dr Mallia Azzopardi. Dwar id-94 immigrant li daħlu Malta t-Tnejn filgħaxija u li żewġ terzi minnhom instabu pożittivi għall-coronavirus, Dr Mallia Azzopardi qal li dawn mhux ta’ periklu: “Is-sistema tas-saħħa tagħna, nerġa’ u ngħid, kicked in from the word go, ġew iżolati mill-ewwel. Nies fil-popoplazzjoni Maltija ma ġewx esposti għalihom.” Il-fatt li Malta tista’ tagħmel 2,000 test kuljum u l-fatt li f’Malta jistgħu jiġu infurzati iżolament u kwarantina mmedjata kull meta jkun hemm dubju, dawn iqawwulu qalbu: “Fuq dawk 2 fatturi li Malta b’saħħitha ħafna. Jien ottimist li nistgħu nerġgħu nikkontrollaw in-numri tagħna.” Dwar it-testijiet li qed jiġu isiru fuq vaċċini differenti f’pajjiżi differenti madwar id-dinja, Dr Mallia Azzopardi qal li tnejn minnhom qed jagħtu riżultati inkoraġġanti. L-isfida tibqa’ li jiġu prodotti biżżejjed dożi għal kulħadd."
2020-07-29,L-Għaqda Dinjija tas-Saħħa twissi li l-każi tal-COVID-19 qed jiżdiedu minħabba ż-żgħażagħ,https://www.tvm.com.mt/mt/news/l-ghaqda-dinjija-tas-sahha-twissi-li-l-kazi-tal-covid-19-qed-jizdiedu-minhabba-z-zghazagh/,"L-Għaqda Dinjija tas-Saħħa qed twissi li ż-żgħażagħ li qed iwasslu għal żidiet fil-każi tal-COVID-19 fl-Ewropa. Għadd ta’ pajjiżi qed josservaw rati ogħla ta’ infezzjonijiet fost iż-żgħażagħ. L-Italja: Stat ta’ emerġenza sal-15 ta’ Ottubru Fl-Italja, l-istat ta’ emerġenza ġġedded sal-15 ta’ Ottubru bil-għan li l-Gvern jkollu aktar setgħat jindirizza l-isfidi tas-saħħa minħabba l-pandemija. Il-partiti fl-Oppożizzjoni oġġezzjonaw u qed jakkużaw lil Prim Ministru Giuseppe Conte li qed jipprova jżomm ħafna poteri minkejja t-tnaqqis drammatiku fl-għadd ta’ infezzjonijiet. Bl-istat ta’ emerġenza li daħal fis-seħħ fl-aħħar ta’ Jannar, l-awtoritajiet ċentrali u reġjonali għandhom aktar setgħat biex il-Ministri jiddikjaraw dawk li qed jissejħu ‘żoni ħomor’ f’każ li jerġa jkun hemm żidiet fl-infezzjonijiet u jkunu jistgħu jsaħħu r-riżorsi fl-isptarijiet. Spanja: Intilfu mal-miljun post tax-xogħol fi 3 xhur Franza: Il-mejta bil-covid-19 jirduppjaw Fi Franza, ilbieraħ mietu 14-il persuna bil-COVID, id-doppju tal-medja tal-vittmi rrappurtata fl-aħħar ġimgħa. Il-Ministru tas-Saħħa Franċiż ħeġġeġ lil kulħadd biex ma jillaxkawx għaliex fi kliemu din se tkun battalja twila. Fi Franza, sa issa mietu aktar minn 30,200 bil-COVID-19. Il-Ġermanja: Tilqima għal kulħadd mhux mistennija qabel nofs l-2021 Waqt li reġa’ hemm tħassib li jista’ jkun hemm it-tieni mewġa tal-virus, il-Ministru tar-Riċerka qalet li mhux mistenni jkun hemm tilqima għal coronavirus li tkun disponibbli għal kulħadd qabel nofs is-sena d-dieħla. Anja Karliczek qalet li kulħadd irid jassumi li t-tilqima se tkun għad-diżpozizzjoni tal-popolazzjoni b’mod ġenerali mhux aktar kmieni minn hawn u sena oħra. L-Għaqda Dinjija tas-Saħħa għamlet lista ta’ 11-il tilqima esperimentali kontra l-virus li jikkawża l-COVID-19 li bħalissa qed jiġu ttestjati fuq il-bnedmin.  "
2020-07-29,12-il każ ġdid ta’ trasmissjoni lokali – 5 minnhom mill-festa ta’ Santa Venera,https://www.tvm.com.mt/mt/news/12-il-kaz-gdid-ta-trasmissjoni-lokali-5-minnhom-mill-festa-ta-santa-venera/,"L-awtoritajiet tas-saħħa rrappurtaw 12-il każ ġdid ta’ COVID-19 li ħamsa minnhom huma relatati mal-festa ta’ Santa Venera u tnejn relatati mal-party ‘Hotel Takeover’ li sar ġimgħa u nofs ilu. Intqal li l-ħames każijiet l-oħrajn huma sporadiċi. Il-każijiet instabu minn fost 1,615-il swab test. Il-Ministeru għas-Saħħa qal li issa hemm 46 każ attiv, l-ogħla numru fl-aħħar xahrejn. Iċ-ċifri tal-aħħar sigħat żiedu t-total ta’ każijiet għal 720, b’665 minnhom ifiequ. Bejn ilbieraħ u llum ma kien hemm ħadd fieq. Il-każijiet ġodda u attivi ma jinkludux is-66 immigrant li lbieraħ nstabu pożittivi għal COVID-19. Huma ddaħlu Malta jumejn ilu mill-Forzi Armati bħala parti minn grupp ta’ 94 immigrant. Il-Ministeru għas-Saħħa qal li l-immigranti li qed jaslu bil-baħar qed jinżammu kwarantina għal 14-il jum u jiġu ttestatjati għal COVID-19.    "
2020-07-29,G7 events iwaqqfu l-attivitajiet kollha tal-massa li kellhom ippjanati,https://www.tvm.com.mt/mt/news/g7-events-iwaqqfu-l-attivitajiet-kollha-tal-massa-li-kellhom-ippjanati/,"Il-kumpanija fil-qasam tad-divertiment G7 flimkien ma’ Sound Salon qalu fuq facebook li wara li għamlu monitoraġġ tas-sitwazzjoni u kkunsidraw ħafna affarijiet, iddeċidew li jwaqqfu l-attivitajiet kollha tal-massa li kellhom ippjanti għaż-żmien li ġej. Qalu li se jibqgħu isegwu s-sitwazzjoni kif tiżviluppa u jiddeċiedu ġimgħa b’ġimgħa jekk u meta jkomplux jorganizzaw l-attivitajiet tal-massa. Żiedu li huma dejjem poġġew is-saħħa pubblika prijorità u mxew mar-regolamenti tal-awtoritajiet. G7 events u Sound Salon kienu l-organizzaturi tal-attività tal-massa Hotel Take Over fil-lukanda Radisson ta’ San Ġiljan minn fejn irriżultaw numru ta’ każijiet pożittivi għall-Covid-19."
2020-07-29,L-Assoċjazzjoni Medika twissi b’azzjoni industrijali minħabba l-attivitajiet tal-massa,https://www.tvm.com.mt/mt/news/l-assocjazzjoni-medika-bazzjoni-industrijali-minhabba-l-attivitajiet-tal-massa/,"L-Assoċjazzjoni Medika ta’ Malta qed titlob li l-attivitajiet tal-massa b’iktar minn 10 persuni ma jitħallewx isiru, u li l-faċilitajiet tas-saħħa jerġgħu jmorru lura għal stat ta’ emerġenza bħal ma kienu bejn Marzu u Ġunju. Il-MAM ħabbret li tat direttivi lill-membri tagħha li huma vulnerabbli biex jagħmlu biss xogħol amministrattiv jew jaħdmu mid-dar, u lill-membri l-oħra biex jassistu fix-xogħol tagħhom ħalli l-pazjenti jieħdu l-kura li għandhom bżonn. Wissiet, madanakollu, li jekk is-sitwazzjoni ma tinbidilx sat-Tnejn 3 t’Awwissu, se tkun qed tagħti direttivi lill-membri tagħha biex jagħmlu biss xogħol ta’ emerġenza. Qalet li qed tirriserva d-dritt li tieħu azzjoni legali kontra min bid-deċiżjonijiet jew l-ommissjonijiet tiegħu jpoġġi l-ħajja tal-professjonisti tas-saħħa f’riskju. Fl-istess stqarrija l-MAM allegat li hemm interferenza mill-Uffiċċju tal-Prim Ministru fil-ħidma tas-Supretendenza tas-Saħħa, b’konsegwenza li ġie ddikjarat li l-emerġenza ta’ saħħa pubblika għaddiet, meta qalet li dan mhux il-każ, u li tneħħew il-miżuri ta’ mitigazzjoni jew mhumiex infurzati b’multi. Qalet li l-Prim Ministru għamel dikjarazzjonijiet li fihom ħeġġeġ lin-nies biex ma josservawx il-miżuri rrakkomandati mis-Supretendent tas-Saħħa, filwaqt li l-Awtorità għat-Turiżmu qed tippromwovi l-attivitajiet tal-massa. Iktar kmieni l-Assoċjazzjoni tat-Tobba ta’ Malta wkoll appellat li jitwaqqfu l-attivitajiet tal-massa. Ara wkoll: L-Assoċjazzjoni tat-Tobba wkoll tappella biex jitwaqqfu l-attivitajiet tal-massa "
2020-07-29,L-Assoċjazzjoni tat-Tobba wkoll tappella biex jitwaqqfu l-attivitajiet tal-massa,https://www.tvm.com.mt/mt/news/l-assocjazzjoni-tat-tobba-wkoll-tappella-biex-jitwaqqfu-l-attivitajiet-tal-massa/,"L-Assoċjazzjoni tat-Tobba ta’ Malta qalet li ż-żieda fil-każijiet ta’ Covid-19 hija riżultat ta’ attivitajiet tal-massa, li ddeskriviet bħala irresponsabbli. Saħqet li r-rgħiba tal-ftit qed tpoġġi s-saħħa tal-poplu kollu f’riskju, u qed tissogra li ġġib fix-xejn is-sagrifiċċji li saru mill-professjonisti fil-qasam tas-saħħa. Dan minbarra li jkollha wkoll effetti ekonomiċi u soċjali. Fi stqarrija ffirmata minn Dr Paul Cassar u Prof Stephen Fava, l-assoċjazzjoni tat-tobba qalet li għalhekk qed tingħaqad mal-Assoċjazzjoni Medika ta’ Malta u oħrajn fl-appell biex jitwaqqfu attivitajiet tal-massa, fejn id-distanza soċjali ma tistax tinżamm. Appellat ukoll biex jiġi limitat l-ivjappar minn pajjiżi b’riskju għoli. Ara wkoll: L-Assoċjazzjoni Maltija tal-Mediċina fis-Saħħa Pubblika appellat biex il-pubbliku ma jipparteċipax f’attivitajiet tal-massa "
2020-07-28,ISMA’: X’qal fid-dawl tal-aħħar aħbar li 65 immigrant minn 94 li ddaħħlu Malta nstabu bil-Covid-19,https://www.tvm.com.mt/mt/news/isma-xqal-fid-dawl-tal-ahhar-ahbar-li-65-immigrant-minn-94-li-ddahhlu-malta-nstabu-bil-covid-19/,"Fid-dawl tal-aħħar aħbar, li minn 94 immigrant li ddaħħlu Malta l-lejl li għadda, 65 minnhom jinsabu infettati bil-Covid-19, l-istatistiku Dr Vincent Marmara tkellem ma’ TVM. Isma’ x’qal Dr Marmara dwar ir-rata tat-trasmissjoni hawn:  "
2020-07-28,65 immigrant minn 94 li ddaħħlu Malta lbieraħ jinstabu pożittivi għall-Covid-19,https://www.tvm.com.mt/mt/news/65-immigranti-minn-94-li-ddahhlu-malta-lbierah-jinstabu-pozittiv-ghall-covid-19/,"L-94 immigrant li lbieraħ iddaħħlu Malta ġew iżolati u sarilhom swabbed test għall-Covid19. Dan ikkonfermah il-gvern fi stqarrija uffiċjali fejn intqal li s’issa huma disponibbli r-riżultati tat-testijiet li saru fuq 85 immigrant. 65 minn dawn il-85 immigrant ittestjaw pożittiv. Bħalma hija l-proċedura normali, l-immigranti li jaslu bil-baħar jinżammu immedjatament fi kwarantina għal 14-il jum u jiġu ttestjati. L-immigranti li nstabu li huma pożittivi se jibqgħu jinżammu f’iżolament f’Ħal Far Initial Reception Centre u l-bqija se jibqgħu fi kwarantina u jiġu segwiti. Ir-riżultati tal-iswab tests pendenti fuq il-bqija tad-9 immigranti se joħorġu aktar tard illejla."
2020-07-28,L-Assoċjazzjoni Maltija tal-Mediċina fis-Saħħa Pubblika appellat biex il-pubbliku ma jipparteċipax f’attivitajiet tal-massa,https://www.tvm.com.mt/mt/news/jghid-li-s-sitwazzjoni-taht-kontroll-u-li-r-rata-ta-trasmissjoni-minn-persuna-ghall-ohra-ghadha-baxxa/,"Wara li fl-aħħar 24 siegħa saru 1,353 swab test, il-Ministeru tas-Saħħa kkonferma 7 każijiet ġodda ta’ Covid-19 f’Malta. B’hekk il-każijiet attivi ta’ coronavirus f’pajjiżna issa telgħu għal 34 bit-total ta’ mfejqa jibqa’ 665. Is-7 każijiet tal-lum huma kollha każijiet li wrew is-sintomi tal-marda, 2 minnhom huma impurtati waqt li wieħed minnhom jifforma parti mill-cluster irrapportat il-ġimgħa li għaddiet. Fid-dawl ta’ dan, l-Assoċjazzjoni Maltija tal-Mediċina fis-Saħħa Pubblika appellat biex il-pubbliku ma jipparteċipax f’attivitajiet bħal festi, parties jew attivitajiet oħra tal-massa meqjusa mhux essenzjali minħabba r-riskju li l-infezzjonijiet ikomplu jiżdiedu. Il-Kamra tal-Ispiżjara espremiet l-istess fehma u appellat lill-Gvern biex jirrikonsidra l-pożizzjoni tiegħu fuq avvenimenti tal-massa, speċjalment dawk fejn huwa diffiċli li tinżamm id-distanza soċjali, tintlibes il-maskra u jkun hemm sanitazzjoni frekwenti. Intant, b’reazzjoni għall-għajtiet ta’ projbizzjoni l-Assoċjazzjoni Maltija għall-Arti u d-Divertiment, ipproponiet numri ta’ miżuri bl-għan li jintlaħaq bilanċ. Fost oħrajn irrakkomandat li li l-kapaċità massima tal-udjenza tkun stabbilita skont il-proporzjon applikat tad-daqs tal-post, li l-istaff li huma f’kuntatt dirett mal-parteċipanti kollha jilbsu l-maskri u li jintbagħat tim jew persuna ta’ fiduċja mid-Dipartiment tas-Saħħa biex jissorvelja l-avvenimenti.  "
2020-07-28,Iwieġeb b’ritratt lil min qallu jħaffef f’ħidmietu bis-swab tests…,https://www.tvm.com.mt/mt/news/iwiegeb-britratt-lil-min-qallu-jhaffef-fhidmietu-bis-swab-tests/,"Thomas Grixti huwa wieħed fost il-ħafna frontliners li qed jaħdmu qatigħ biex iwaqqfu l-imxija tal-Covid-19 f’pajjiżna. Grixti fuq il-midja soċjali tella’ ritratt tiegħu wara sagħtejn ta’ ħidma għajjien u għarqan xraba minħabba l-PPE milbus fis-sħana tas-sajf Malti. Il-frontliner qal li r-ritratt tellgħu bi tweġiba lil dak il-proxxmu li ċanfru biex jgħaġġel u jmidd idejh aktar f’ħidmietu. Qal li sfortunatament xi wħud mhux dejjem japprezzaw ix-xogħol delikat li qed isir taħt ħafna stress, sħana u responsabbiltà kbira.  Grixti appella għal aktar sensibbiltà u għarfien dwar il-virus li għadu magħna kif ukoll li jintwera rispett lejn min qed jissagrifika lilu nnifsu u saħħtu biex jgħin lil ħaddieħor.  "
2020-07-28,7 każijiet ġodda ta’ Coronavirus f’Malta,https://www.tvm.com.mt/mt/news/7-kazijiet-godda-ta-coronavirus-fmalta/,"Il-Ministeru għas-Saħħa kkonferma li żdiedu b’7 il-każijiet ta’ Coronavirus fl-aħħar 24 siegħa, dan wara li b’kollox saru 1,353 swab test. Il-każijiet attivi ta’ Coronavirus f’pajjiżna issa jitilgħu għal 34, bit-total ta’ mfejqa jibqa’ 665. Is-7 każiijiet tal-lum huma kollha każijiet li wrew is-sintomi tal-marda, 2 minnhom impurtati mentri wieħed minnhom jifforma parti mill-grupp (cluster) irrappurtat il-Ġimgħa li għadda. "
2020-07-28,Ir-Repubblikani jipproponu pjan ta’ $1tn biex jindirizzaw il-kriżi ekonomika minħabba l-COVID-19,https://www.tvm.com.mt/mt/news/ir-repubblikani-jipproponu-pjan-ta-1tn-biex-jindirizzaw-il-krizi-ekonomika-minhabba-l-covid-19/,"Fl-Istati Uniti, ir-Repubblikani pproponew li ssir nefqa ta’ triljun dollaru biex tiġi indirizzata l-kriżi ekonomika kkawżata mill-pandemija. Il-pjan jinkludi mitt biljun dollaru għall-iskejjel, u ħlas sa elf u mitejn dollaru għaċ-ċittadini Amerikani li ħafna minnhom tilfu l-impjieg tagħhom. Skont dan il-pjan, din in-nefqa tieħu post is-sitt mitt dollaru li kienu qed jingħataw bħala benefiċċju għal dawk li tilfu l-impjieg. Id-demokratiċi iżda sejħu dan il-pjan bħala wieħed inadekwat. Il-Gvern Amerikan diġ nefaq aktar minn 2.4 triljun dollaru f’miżuri ta’ għajnuna, fosthom biljuni ta’ dollari għan-negozji u anki għall-individwi. L-ekonomisit iżda diġa’ qalu li dan mhux se jkun biżżejjed biex jikkumpensa l-ħsara li ġabet magħha l-pandemija. Is-senatur Mitch Mc Connel qal li r-Repubblikani jridu jaraw kif il-programmi ta’ għajnuna se jkunu effettivi quddiem il-katastrofi li ġabet il-pandemija. Qal li hemm bżonn li almenu l-ħaddiema li tilfu l-impjieg jiġu kkumpensati b’sebgħin fil-mija tal-paga li kellhom biex ir-rota tkun tista’ tibqa’ ddur"
2020-07-27,Tobba u infermiera fi kwarantina wara li pazjent f’Mater Dei nstab bil-Covid-19,https://www.tvm.com.mt/mt/news/tobba-u-infermiera-fi-kwarantina-wara-li-pazjent-fmater-dei-instab-bil-covid-19/,"Medical Ward 3 f’Mater Dei ngħalqet temporanjament bħala miżura ta’ prekawzjoni, wara li pazjent instab pożittiv għall-Covid-19. Qed ikun irrappurtat li l-pazjent hu turist li attenda għall-party ‘Hotel takeover’. TVM jinsab infurmat li l-pazjent ma kienx f’kuntatt ma’ pazjenti oħra iżda t-tobba u l-infermiera li ġew f’kuntatt miegħu ntalbu joqgħodu fi kwarantina sakemm jiġu ttestjati. F’iktar żviluppi llum: AĠĠORNAT: Ħaddiema fi skolasajf ta’ Ħal Luqa tinstab pożittiva għall-Covid-19 L-awtoritajiet tas-saħħa javżaw biex min attenda l-marċ f’Santa Venera jagħmel swab test "
2020-07-27,Il-Ministru tal-Edukazzjoni jgħid li l-iskejjel se jiftħu fit-28 ta’ Settembru,https://www.tvm.com.mt/mt/news/il-ministru-tal-edukazzjoni-jghid-li-l-iskejjel-se-jifthu-fit-28-ta-settembru/,"Il-Ministru għall-Edukazzjoni Owen Bonnici qal li s-sena skolastika se tkun qed tibda fit-28 ta’ Settembru. Waqt li kien qed iwieġeb mistoqsija parlamentari li saret mid-deputat Nazzjonalista David Thake, il-Ministru qal li l-esperjenza li l-awtoritajiet kisbu minn Skolasajf se tgħin fil-ftuħ mill-ġdid tal-iskejjel. Qal li bis-saħħa ta’ Skolasajf, li kienet suċċess, l-istudenti reġgħu lura għan-normalità."
2020-07-27,AĠĠORNAT: Ħaddiema fi skolasajf ta’ Ħal Luqa tinstab pożittiva għall-Covid-19,https://www.tvm.com.mt/mt/news/jinstab-kaz-pozittiv-fi-skolasajf-ta-hal-luqa/,"Child support worker li taħdem fi Skolasajf ta’ Ħal Luqa rriżultat pożittiva għall-Covid-19 wara li attendiet il-Hotel Takeover Party. TVM infurmat li l-edukatriċi ma kellhiex sintomi sakemm kienet qiegħda fl-iskola. Is-Supretendenza tas-Saħħa pubblika kkonfermat dan il-każ ma’ TVM, u qalet li l-ħaddiema setgħet ġiet f’kuntatt ma’ studenti u ħaddiema oħra fi tliet klassijiet, peress li kellha rwol ta’ ‘reliever’. L-awtoritajiet tas-saħħa qed jagħmlu kuntatt mal-ġenituri tat-tfal affettwati biex isirilhom swab test. It-tmexxija tal-iskola avżat lill-ġenituri biex illum iwieġbu t-telefon jekk jaraw numru anonimu, u pprovdiet ukoll numru ieħor fejn il-ġenituri jistgħu jċemplu. Sadanittant, l-awtoritajiet tas-saħħa avżaw ukoll biex min attenda l-festa ta’ Santa Venera jmur jagħmel swab test. Segwi iktar hawn: L-awtoritajiet tas-saħħa javżaw biex min attenda l-marċ f’Santa Venera jagħmel swab test "
2020-07-27,L-awtoritajiet tas-saħħa javżaw biex min attenda l-marċ f’Santa Venera jagħmel swab test,https://www.tvm.com.mt/mt/news/l-awtoritajiet-tas-sahha-javzaw-biex-min-attenda-l-marc-fsanta-venera-jaghmel-swab-test/,"L-awtoritajiet tas-saħħa ħarġu avviż għal min attenda xi attivitajiet tal-festa ta’ Santa Venera, hekk kif irriżulta każ pożittiv ta’ persuna li kienet f’din il-festa. Intqal li wara iktar investigazzjonijiet, irriżulta li wieħed mill-każijiet sporadiċi kien ta’ persuna li marret fil-każin tal-banda fit-22 ta’ Lulju u l-għada 23 ta’ Lulju marret il-marċ. L-awtoritajiet tas-saħħa appellaw biex min attenda għal dawn l-attivitajiet iċempel 111 u jibbukkja swab test, kif ukoll joqgħod għassa għal xi sinotmi tul il-ġimagħtejn li ġejjin."
2020-07-27,Każ ġdid ta’ Covid-19 f’Malta,https://www.tvm.com.mt/mt/news/kaz-gdid-ta-covid-19-fmalta-6/,"Illum kien ikkonfermat każ ġdid ta’ Covid-19 f’Malta, wara li fl-aħħar 24 siegħa saru 850 swab test. L-awtoritajiet tas-saħħa qalu li l-każ tal-lum huwa wkoll marbut mal-Hotel Takeover Party. In-numru ta’ każijiet attivi hekk issa tela’ għal 27, hekk kif illum ma kien hemm ħadd li ġie ddikjarat imfejjaq. B’14-il każ ġdid, Malta lbieraħ kellha l-ogħla ammont ta’ każijiet ġodda f’daqqa sa minn Mejju li għadda. Ara wkoll: 14-il każ ġdid ta’ Coronavirus f’Malta – Appell biex naħsbu f’xulxin u nimxu mar-regoli ta’ mitigazzjoni "
2020-07-26,Jiddikjara stat ta’ emerġenza fil-pajjiż u lockdown fil-belt li tmiss mal-fruntiera tal-Korea t’Isfel,https://www.tvm.com.mt/mt/news/jiddikjara-stat-ta-emergenza-fil-pajjiz-u-lockdown-fil-belt-li-tmiss-mal-fruntiera-tal-korea-tisfel/,"Wara li Spanja rat qabża fil-każijiet tal-coronavirus b’aktar minn 920 każ ġdid nhar il-Ġimgħa, il-Gvern Ingliż iddeċieda li kull min jidhol ir-Renju Unit minn Spanja jrid jagħmel kwarantina ta’ 14-il ġurnata. Id-deċizjoni ġabet reazzjoni immedjata speċjalment minn Ingliżi li laħqu bbukkjaw il-vaganzi tagħhom fi Spanja, bil-Ministru tal-Affarijiet Barranin Dominic Raab jgħid li l-Gvern Ingliż mhux se jagħmel apoloġiji għad-deċiżjonijiet li hemm bżonn jieħu. Ingliżi li qegħdin Spanja għal vaganza jew dawk li għadhom kemm ħallsu biex imorru fil-jiem li ġejjin esprimew rabja għall-Gvern Ingliż li ddeċieda li dawk li se jirritornaw fir-Renju Unit minn Spanja jridu jagħmu 14-il jum kwarantina obbligatorja, wara li nhar il-Ġimgħa l-pajjiż li għadu kemm ħareġ minn lockdown, irreġistra 922 każ ġdid. Il-Ministru għall-Affarijiet Barranin Dominici Raab iddefenda d-deċiżjoni tal-gvern u qal li din kienet neċessarja biex ma jinfirix il-virus. ”We’ve always said that we’d keep the travel advice under constant review and as we eased our way through lockdown we would still have to make targeted interventions – this is absolutely crucial, we’re taking this in a targeted and decisive and focused way.” Intant l-Ingliżi jinsabu rrabjati għal din id-deċiżjoni b’uħud jgħidu li r-Renju Unit qiegħed f’sitwazzjoni ferm agħar minn Spanja. “Especially when the UK have got, you know, big spates of infection still so I think Spain’s handling it better than the UK at the moment.” “Yes, I would be more concerned about catching coronavirus in London than in Spain.” Il-linji tal-ajru fosthom il-linja tal-ajru British Airways ikkritikat id-deċiżjoni bħala daqqa ta’ ħarta oħra għall-industrija. Intant b’reazzjoni il-Ministru għall-affarijiet barranin Spanjola Arancha Gonzalez Laya sostniet li Spanja huwa pajjiż sigur għat-turisti u li s-sitwazzjoni qiegħda taħt kontroll. Il-mexxej tal-Korea ta’ Fuq Kin Jong Un iddikjara stat ta’ emerġenza fil-pajjiż u lockdown fil-belt li tmiss mal-fruntiera tal-Korea t’Isfel wara li raġel infettat bil-virus mill-Korea t’isfel daħal fil-pajjiż. Jekk dan il-każ se jiġi kkonfermat, għall-Korea ta’ Fuq li s’issa dejjem qalet li kienet ħielsa totalment minn dan il-virus, dan ikun l-ewwel każ. Iżda Kim Jong Un iddikjara li mhux se jiċċajta mal-virus u ordna lockdown immedjat. Qed jiġi rrappurtat li r-raġel li għandu l-virus kien ilu jgħix fil-Korea ta’ Isfel għal 3 snin u li daħal fil-Korea ta’ Fuq illegalment. Ir-raġel inżamm taħt kwarantina u qed jiġu ttestjati dawk li setgħu kellhom kuntatt miegħu. L-istat ta’ Victoria, it-tieni l-ikbar fl-Awstralja rreġistra kważi 460 każ ġdid, jiġifieri żieda ta’ 357 każ mill-jum ta’ qabel. Il-Premier ta’ Victoria Daniel Andrews qal li fl-aħħar 24 siegħa Victoria rreġistrat 10 imwiet minħabba l-Covid-19. “We are approaching the halfway mark. We’ve been clear that it would get worse before it got better, but stability had to be achieved before we would start to see numbers fall.” Il-każijiet ġodda nstabu wara li f’ġurnata waħda saru iktar minn 45,000 swab test. Bħalissa f’Victoria hemm lock down ta’ sitt ġimgħat, bil-fruntieri magħluqa u lbies obbligatorju tal-maskri."
2020-07-26,14-il każ ġdid ta’ Coronavirus f’Malta – Appell biex naħsbu f’xulxin u nimxu mar-regoli ta’ mitigazzjoni,https://www.tvm.com.mt/mt/news/14-il-kaz-gdid-ta-coronavirus-fmalta/,"14-il każ ġdid ta’ Covid-19 tellgħu n-numru ta’ każi attivi għall-26, wara li fl-aħħar 24 siegħa sa nofsinhar ma kien hemm ħadd li fieq. Il-każijiet il-ġodda ħarġu minn 1,220 swab test. Disa’ mill-każijiet il-ġodda huma marbuta mal-attivita Takeover Summer li sar fi tmiem il-ġimgħa l-oħra fir-Radisson Blu f’San Ġiljan bi tliet każijiet oħra huma sporadiċi u żewġ każijiet impurtati minn barra. L-awtoritajiet tas-Saħħa qalu li l-każijiet marbuta mal-party fir-Radisson Blu issa telgħu għal 15 u komplew jirrakkomandaw biex kull min attenda dan il-party jew xi avveniment marbut miegħu, imur jagħmel is-swab test anke jekk m’għandhomx sintomi. Intqal ukoll li ħadd mill-14-il każ ikkonfermati fl-aħħar 24 siegha mhu rikoverat l-isptar. Intant il-każijiet pożittivi għall-Covid-19 mill-bidu ta’ Marzu li għadda issa telgħu għal 700 li 665 minnhom fiequ. Minn Marzu, it-total ta’ swab tests skorrew il-120,000. TVM tkellem mal-virologu Dr Chris Barbara. Huwa fakkar li l-virus għadu preżenti u appella biex kulħadd jibqa’ jieħu l-miżuri ta’ prevenzjoni. Il-virologu Dr Chris Barbara enfasizza li n-nies iridu jżommu f’moħħhom li n-normalità l-ġdida mhix in-normalità ta’ qabel. Qal li l-fatt li reġa’ kien hawn żieda fil-każi hu minħabba dak li jissejjaħ cluster u minħabba li kien hemm xi ħadd infettat li m’obdiex ir-regoli li l-awtoritajiet tas-saħħa ilhom jisħqu fuqhom għal xhur sħaħ. ”Jekk aħna naħsbu li billi nixorbu wara xulxin mill-flixkun, noqogħdu kwantitajiet ta’ nies flimkien, ma nżommux is-social distancing, li mhu se jigrilna xejn huwa żball kbir għax nafu li l-virus għadu hawn u jekk ikollok xi ħadd infettat fost din il-folla nafu li dan il-virus ma nbidilx, jittieħed malajr ħafna u allura se jkun hemm konsegwenzi kbar.” Staqsejna lil Dr Barbara jekk kienx qed jistenna li jerġa’ jkun hemm din iż-żieda fil-każi. ”Aħna konna qed nistennew li jkollna spike ‘l hawn u ‘l hemm, ngħid il-verità ma konniex qed nistennewha daqshekk malajr, però dan ifisser li n-normalità ġdida hi n-normalità ta’ qabel meta aħna nafu li n-normalità ġdida hi li nżommu dawn id-distanzi, naħslu jdejna ta’ spiss, ma mmissux wiċċna.” Mistoqsi jekk jistax jagħti l-każ li l-Covid-19 inbidilx xi ftit bħala virus u jekk hemmx dawk li jissejjħu strains differenti tiegħu, Dr Barbara qal li din il-possibbiltà qed tiġi studjata. ”Din hi xi ħaġa li qed tiġri bħalissa ma nafux x’tip ta’ strains hawn però li nafu madwar id-dinja hawn 4 tipi ta’ strains. Xorta jibqa’ l-istess virus però jkollhom varjazzjoni żgħira bejn strain wieħed u ieħor tal-virus.” Staqsejna lil Dr Barbara jekk jaħsibx li fid-dawl ta’ dak li seħħ fejn ħarġu 15-il każ minn attività tal-massa, għandhomx jieqfu dawn l-attivitajiet. ”Sakemm dak li jkun iżomm ma’ dawn ir-regoli li aħna qed ngħidu għamilna ħafna affarijiet ta’ mitigazzjoni biex naraw li dak li jkun ma jistax jibqa’ dejjem magħluq il-kumplament ta’ ħajtu. Nafu l-virus min jaf kemm se jdum magħna….. tinsewx li għad hawn nies li huma vulnerabbli. Għad hawn nies li huma immunosuppressed, qed jieħdu l-chemotherapy, ejja naħsbu fihom dawn in-nies ukoll għax tgħid forsi jien imradt għal ċertu ammont u wara ħriġt għaddieli imma hawn nies oħrajn li jista’ joqtolhom dal-virus mingħajr ma nbeżżgħu lil ħadd. Ejja nieħdu l-prevenzjoni. Tinsewx li l-prevenzjoni aħjar mill-kura. Tinsewx li l-virus lest li jieħu l-opportunità biex kif isib okkażjoni li jiena kont ferħan u nsejt is-social distancing dan se jinfetta dak il-ħin.” Il-virologu Barbara qal li bniedem li hu edukat jaħseb f’ħaddieħor u għalhekk qal li issa li x-xjenza qed tgħallem li l-użu tal-maskri u l-visors jgħinu biex il-qtar li fihom il-virus ma jiġux trasmessi minn persuna għall-oħra, hemm bżonn li jintużaw."
2020-07-25,Il-Professur Gauci tisħaq fuq il-bżonn li jinżammu l-maskri u d-distanza,https://www.tvm.com.mt/mt/news/il-professur-gauci-tishaq-fuq-il-bzonn-li-jinzammu-l-maskri-u-d-distanza/,"Fuq il-karozzi tal-linja, l-ilbies tal-maskri hu obbligatorju l-ħin kollu. L-Awtorità tat-Trasport qed iżżid l-infurzar fuq ix-xarabanks biex ikun żgurat li r-regoli qed jiġu osservati minn dawk abbord. Ivan Pierre Vella, uffiċjal ta’ Transport Malta responsabbli mit-trasport pubbliku, qal li qed isiru spezzjonijiet għall-għarrieda mill-uffiċjali tal-infurzar, b’min jinqabad mingħajr maskra tittieħed azzjoni kontrih. “Hemm ir-riskju li jitla’ uffiċjal ta’ Transport Malta u dak il-persuna jekk ma jilbisx il-maskra se jkollu jinżel u jwaqqaf il-vjaġġ hemm,” qal is-Sur Vella. Transport Malta qed tfakkar f’dan l-obbligu, fosthom bi stickers mal-bus stops, mal-bibien tal-karozza tal-linja u anke fejn il-kabina tax-xufier. Is-Sur Vella qal li persuna waħda biss tista’ ma tilbisx il-maskra abbord: ix-xufier. “M’għandux bżonn ghax hemm screen li tipproteġi lix-xufera u lill-passigiera kollha – kif hemm fil-ħwienet kollha, dan iservi ta’ protezzjoni.” Is-Supretendent tas-Saħħa Pubblika, il-Professur Charmaine Gauci, qalet li minkejja li n-numri huma baxxi, hu importanti għall-pajjiż li ma jillaxkax il-miżuri ta’ prevenzjoni u mitigazzjoni. “La m’għandniex it-tilqima f’idejna l-aħjar hu li nagħmlu ‘social distancing’, nevitaw li noqgħodu f’folla użu ta’ ‘alcohol rubs’, u l-użu tal-maskri – jekk għandek virus fik tipprevjeni l-virus milli jasal għand ħaddieħor.” Il-Professur Gauci saħqet li apparti fuq tal-linja, kull min jidħol f’ħanut jew jitla’ fuq il-vapur tal-Gozo Channel jeħtieġ jilbes il-maskra f’kull ħin. Mistoqsija dwar l-attivitajiet tal-massa li qed jiġu organizzati, fosthom parties u marċi ta’ festi, il-Professur Gauci appellat li tinżamm id-distanza soċjali għax il-virus għadu magħna. L-importanti li meta jiġu organizzati dawn l-events inżommu fil-planning id-distanza soċjali, għax meta jkollok nies qrib dawk li mhux nies li s-soltu tkun qrib tagħhom…” Is-Supretendent tas-Saħħa Pubblika saħqet biex anzjani u nies b’mard kroniku ma jattendux għal dawn l-attivitajiet billi huma f’ċans akbar ta’ kumplikazzjonijiet."
2020-07-25,Id-Deputat PM jappella għall-prudenza u r-responsabbiltà,https://www.tvm.com.mt/mt/news/id-deputat-pm-jappella-ghall-prudenza-u-r-responsabbilta/,"Id-Deputat Prim Ministru u Ministru għas-Saħħa Chris Fearne qal li minkejja li llum ma kellniex każijiet pożittivi ġodda ta’ Covid-19, għandna nibqgħu prudenti u responsabbli. F’messaġġ fuq il-midja soċjali, Mr Fearne żied li s-suċċess jiddependi minn kull wieħed u waħda minnha. Il-Ministru għas-Saħħa għamel din id-dikjarazzjoni wara li lbieraħ tħabbar li sitt persuni oħra rriżultaw pożittivi għall-Covid-19 wara li attendew party f’lukanda f’San Ġiljan. Ara wkoll: L-ebda każ ġdid ta’ Covid-19 f’Malta "
2020-07-25,L-ebda każ ġdid ta’ Covid-19 f’Malta,https://www.tvm.com.mt/mt/news/l-ebda-kaz-gdid-ta-covid-19-fmalta-2/,"L-awtoritajiet tas-saħħa qalu li fl-aħħar 24 siegħa ma ġewx irreġistrati każijiet ġodda ta’ coronavirus f’Malta wara li saru 1,085 swab test. B’hekk l-ammont ta’ każijiet ta’ Covid-19 f’Malta baqa’ ta’ 686 li minnhom 12 għadhom attivi. L-awtoritajiet tas-saħħa rrapportaw li ma fieq ħadd aktar s’issa u għalhekk l-ammont ta’ persuni li rkupraw mill-virus għadu ta’ 665.      "
2020-07-24,Tingħalaq sala f’Mount Carmel wara li ħaddiem jinstab bil-Covid-19,https://www.tvm.com.mt/mt/news/tinghalaq-sala-fmount-carmel-wara-li-haddiem-jinstab-bil-covid-19/,"L-awtoritajiet tas-saħħa kkonfermaw li sala fl-isptar Mount Carmel kellha tingħalaq wara li ħaddiem tal-imsemmija sala ħareġ pożittiv għall-Covid-19. Dan il-ħaddiem huwa wieħed fost is-7 persuni li ħarġu bil-virus fl-aħħar jumejn wara li attendew il-party f’lukanda f’San Ġiljan, fi tmiem il-ġimgħa li għaddiet. L-awtoritajiet qed jappellaw lil kull min mar għall-party imur jagħmel swab test biex jiġi aċċertat li mhux qed iġorr il-virus. Is-sala ngħalqet bħala prekawzjoni għas-saħħa u s-sigurtà kemm tal-pazjenti kif ukoll tal-ħaddiema tal-post. Ara wkoll: Il-Lukanda f’San Ġiljan tħassar il-parties li kellha skedati għal tmiem il-ġimgħa AĠĠORNAT: Każ ta’ Covid ta’ xi ħadd li mar party f’lukanda f’San Ġiljan – Min attenda għandu jagħmel swab test 6 każijiet ġodda tal-COVID-19 f’Malta "
2020-07-24,6 każijiet ġodda tal-COVID-19 f’Malta,https://www.tvm.com.mt/mt/news/6-kazijiet-godda-tal-covid-19-fmalta/,"Sitt kazi ġodda ta’ COVID19 minn 931 swab test sa’ nofsinhar tellgħu l-kazi attivi għal 12. L-Awtoritajiet tas-Saħħa rrappurtaw li s-sitt każi huma mill-istess cluster ta’ każi rrappurtati fl-aħħar jiem, b’min ittestja posittiv għall-COVID-19 attendew l-attività ‘Hotel Takeover Summer’ li sar fil-lukanda Radisson f’San Ġiljan fi tmiem il-ġimgħa li għaddiet. Fil-fatt l-awtoritajiet komplew jirrakomandaw lil dawk li attendew għal dan l-avveniment biex iċemplu 111 għal appuntament għal swab test, anke jekk m’għandhom l-ebda sintomi. Minħabba li s-sintomi jistgħu joħorġu sa 14-il ġurnata wara li jkun sar kuntatt mal-virus, ingħad li hu importanti li dawk kollha li attendew jagħtu aktar każ għal xi sintomi, anke ħfief li jista’ jkollhom, fil-ħmistax-il ġurnata li ġejjin. L-awtoritajiet qalu li waqt li m’hemmx lok ta’ allarm għax qed jittieħdu l-passi kollha neċessarji , hu importanti li wieħed isegwi l-pariri għas-saħħa pubblika. Dawn jinkludu ż-żamma tad-distanza soċjali, l-ilbies tal-maskri u l-iġjene. Ara wkoll: AĠĠORNAT: Każ ta’ Covid ta’ xi ħadd li mar party f’lukanda f’San Ġiljan – Min attenda għandu jagħmel swab test "
2020-07-24,Trump iħassar il-Konvenzjoni tal-Partit tar-Republikani minħabba l-Coronavirus,https://www.tvm.com.mt/mt/news/trump-ihassar-il-konvenzjoni-tal-partit-tar-republikani-minhabba-l-coronavirus/,"Il-President Amerikan Donald Trump ikkanċella il-Konvenzjoni tal-Partit Republikan li kella ssir fi Florida minħabba l-Coronavirus. Trump qal li mhuwiex il-ħin opportun sabiex tittela l-konvenzjon. Żied li se jkun qed jagħmel id-diskors tiegħu fuq pjattaforma oħra. Trump kien mexxa l-konvenzjoni għal Florida wara li l-istat ta’ North Carolina introduċa miżuri stretti ta’ distanza soċjali. F’konferenza tal-aħbarijiet fil-White House Trump qal d-deċiżjoni ħadha minħabba tħassib dwar is-sigurtà. Qal li ħass li ma jkunx ġust li jpoġġi eluf ta’parteċipanti f’periklu. F’reazzjoni, il-Partit tad-Demokratiċi kkritika lil Trump u l-Partit tar-Repubblikani għan-nuqqas ta’ viżjoni tagħhom. Dan hekk kif f’Awwissu d-Demokratiċi se jkunu qed itellgħu konvenzjoni virtwali, li fiha Joe Biden mistenni formalment jaċċetta n-nominazzjoni tal-partit għall-elezzjoni Presidenzjali ta’ Novembru li ġej."
2020-07-23,Waqt l-imxija inqas nies fittxew is-servizzi tal-kura għas-saħħa mentali,https://www.tvm.com.mt/mt/news/waqt-l-imxija-inqas-nies-fittxew-is-servizzi-tal-kura-ghas-sahha-mentali/,"Fost l-effetti tal-COVID fuq is-saħħa mentali, professjonisti rrappurtaw li ħafna minn dawk dipendenti fuq is-servizzi tal-kura ma baqgħux ifittxu l-għajnuna tal-professjonisti minħabba li nħakmu mill-biża’. Fuq nota pożittiva, il-Kummissarju għas-Saħħa Mentali qal li s-sitwazzjoni tranġat minn Mejju. Il-kummissarju għas-saħħa mentali, John Cachia, qal li tul il-perjodu tar-restrizzjonijiet tal-pandemija tal-Covid-19 kienu diversi l-pazjenti li bdew jibżgħu imorru għall-kura għax beżgħu li jieħdu l-virus. F’konferenza virtwali, Dr Cachia qal li s-sitwazzjoni nbidlet minn Mejju meta l-għadd ta’ pazjenti li reġgħu fittxew is-servizzi tas-saħħa mentali rduppjaw. B’reazzjoni għall-pandemija, studenti universitarji li qed jistudjaw għal infermiera li jispeċjalizzaw fis-saħħa mentali ħolqu website li tipprovdi informazzjoni akkumpanjata minn grafika biex ittaffi mit-tensjonijiet li kienu kkawżati mill-covid. Il-lecturer Paulann Grech qalet li l-kontenut tal-website se jkun ppreżentat fi ktieb li se jkun pubblikat dalwaqt. “Konna nfittxu l-evidenza li teżisti u fuqha niktbu artikli jew inkella neqilbuha l-informazzjoni li diġa teżisti għall-malti u nagħmluhom aċċessibli għan-nies hemm barra kien ikollna nies li jiffollowjaw dawn il-posts u kienu jgħidulna li qed ngħinuhom għax konna nolqtu dawk il-ħsibijiet u l-emozzjonijiet li konna għaddejjin minnhom f’dawk iż-żminijiet,” qalet Paulann Grech. Fost l-istudenti li għenu: Francesca Sammut li tinsab fit-tieni sena tal-kors. Qalet li anki għaliha l-website pprovdiet sors ta’ wens partikolarment meta l-Covid kienet qed twassal għall-biżgħat li f’xi waqtiet kienu msejsa fuq xniegħat. “U meta spiċċajna kulħadd lura għad-dar u bi ftit pjani għal tul il-ġurnata għax kulħadd kien kwarantina d-dar aħna ġejjna avviċinati mill-akkademiċi tad-dipartiment tagħna u ddeċidejna li nibdew il-website li tirrelata fuq covid 19 u kif se negħelbu id-diffikultajiet li ġabet magħa din il-pandemija,” qalet Francesca Sammut. Il-Kummissarju għas-Saħħa Mentali qal li wieħed għadu jista’ juża n-numru 1770 li hu mmexxi minn persuni speċjalizzati fis-saħħa mentali. L-uffiċju tal-kummissjoni għas-saħħa mentali nieda wkoll fuljett b’informazzjoni dwar l-att tas-saħħa mentali u d-drittijiet tal-persuni li huwa aċċessibbli minn fuq l-internet."
2020-07-23,ARA: F’Iżrael tifla ta’ 3 snin lura mal-ġenituri wara li spiċċat eżiljata b’mod aċċidentali għal 6 xhur,https://www.tvm.com.mt/mt/news/ara-tifla-ta-3-snin-lura-mal-genituri-wara-li-spiccat-eziljata-bmod-accidentali-ghal-6-xhur/,"Melaniya Petrushanska ta’ tliet snin, qattgħet kważi sitt xhur f’eżilju aċċidentali wara li Iżrael għalaq il-fruniteri waqt li hi kienet imsiefra għal dik li kellha tkun btala qasira. It-tifla ta’ koppja ta’ immigranti Ukreni, nfaqgħet tibki malli ingħaqdet mal-ġenituri tagħha fl-ajruport. Hija kienet akkumpanjata minn skorta speċjali minn Kyiv fejn kienet siefret għand nannitha f’Jannar. It-titjiriet ta’ ritorn ma operaw għaliex Iżrael kien għalaq il-fruntieri biex irażżan l-imxija tal-coronavirus. Omm Melaniya, Alona qalet li kienet titkellem ma’ bintha b’video conference u kien tipprova tispjegalha li l-ajruplani huma morda u m’hemmx mod kif tirritorna għalissa għaliex kulħadd huwa marid. Għalkemm Melaniya hija ċittadina Iżraeljana, nannitha mhix u dan għamilha impossibbli biex hi tidħol Iżrael waqt li kien impost lockdown fuq il-ftit ajruplani li kienu għadhom qed jagħmlu t-titjiriet. Kieku l-ġenituri ta’ Melaniya siefru huma lejn l-Ukrajna, riedu joqgħodu ġimagħtejn kwarantina kemm meta jaslu l-Ukrajna u meta jerġgħu jirritornaw Iżrael. Dan ma kienx ikun għaqli għall-impjiet tal-missier fid-dawl tal-prospetti tax-xogħol meta l-ekonomija ta’ Iżrael ma kinitx tajba. Israir kienet l-unika linja tal-ajru li qablet li twassal minuri mhux akkumpanjata u li ħallset hi l-ispejjeż għall-iskorta li akkumpamjha. Melaniya se jkollha toqgħod kwarantina iżda dan ma naqqas xejn mill-emozjonijiet kbar li qed iħossu kollha kemm huma għax issa reġgħu ngħaqdu flimkien bħala familja wara perjodu diffiċli."
2020-07-23,AĠĠORNAT: Każ ta’ Covid ta’ xi ħadd li mar party f’lukanda f’San Ġiljan – Min attenda għandu jagħmel swab test,https://www.tvm.com.mt/mt/news/kaz-ta-covid-19-minn-party-fil-weekend-flukanda-fsan-giljan/,"L-awtoritajiet tas-saħħa Maltin ikkonfermaw li l-każ pożittiv ta’ COVID-19, li ġie rrappurtat illum, ġie investigat mill-Public Health Response Team. Fi stqarrija mill-Uffiċċju tad-Deputat Prim Ministru u Ministru għas-Saħħa intqal li ġie stabbilit li waħda mill-attivitajiet li attenda għaliha kienet dik ta’ Hotel Takeover Summer 2020 li saret fir-Radisson Blu Resort f’San Ġiljan bejn it-18 u d-19 ta’ Lulju. L-Awtoritajiet għas-Saħħa Pubblika jirrakkomandaw lil dawk kollha li attendew dan l-avveniment biex jagħmlu swab test għal COVID-19. Dawn għandhom iċemplu 111 għall-appuntament, anke jekk m’għandhom l-ebda sintomi. Minħabba li s-sintomi jistgħu joħorġu sa 14-il ġurnata wara li jkun sar kuntatt mal-virus, huwa importanti li dawk kollha li attendew jagħtu aktar każ għax xi sintomi anke ħfief li jista’ jkollhom matul il-ħmistax li ġejjin. Kull min jiżviluppawlu s-sintomi għandu mill-ġdid iċempel 111 għal swab test. L-istqarrija ttemm tgħid li waqt li m’hemmx lok ta’ allarm hekk kif qed jittieħdu l-passi kollha neċessarji kif qed isir f’dan il-każ, huwa importanti li wieħed jibqa’ jsegwi l-pariri għas-Saħħa Pubblika. Dawn jinkludu ż-żamma tad-distanza soċjali, l-ilbies tal-maskri u l-iġjene. Aktar kmieni: tvm.com.mt jinsab infurmat li fost il-każijiet pożittivi għall-Covid-19, hemm persuna li fi tmiem il-ġimgħa li għaddiet attendiet għall-party mifrux fuq tliet ijiem fil-lukanda Radisson Blue ta’ San Ġiljan. Il-party, l-ewwel edizzjoni ta’ Hotel Takeover Malta, sar fi tmiem il-ġimgħa li għaddiet. L-organizzaturi tal-party qalu fuq facebook li jinsabu f’kuntatt kontinwu mal-awtoritaijiet tas-saħħa biex jassistuhom. Qalu wkoll li l-awtoritajiet tas-saħħa se jkunu qed jagħmlu kuntatt ma’ persuni skont il-ħtieġa u joħorġu stqarrijiet pubbliċi filwaqt li appellaw biex min għandu mistoqsijiet iċempel fuq il-helpline 111. Ara wkoll: Każ ġdid ta’ Covid-19 f’Malta "
2020-07-23,Każ ġdid ta’ Covid-19 f’Malta,https://www.tvm.com.mt/mt/news/kaz-gdid-ta-covid-19-fmalta-5/,"Fl-aħħar 24 siegħa, ġiet irreġistrat każ ġdid ta’ coronavirus f’Malta wara li saru 1,114 swab test. L-awtoritajiet tas-saħħa qalu li dan il-każ kien mill-komunità, bis-sintomi u ma kellux rabta ma’ każijiet diġà magħrufa. Ma ġie ddikjarat ħadd aktar li fieq biex l-ammont ta’ persuni li rkupraw mill-virus sal-lum baqa’ ta’ 665. Minn Marzu ‘l hawn, kien hawn b’kollox 680 każ ta’ Covid-19 li minnhom għad hemm sitta attivi. Fl-istess perjodu sal-lum saru b’kollox 116,909."
2020-07-23,Jaqbżu l-15-il miljun l-infezzjonijiet mill-Covid-19 fid-dinja,https://www.tvm.com.mt/mt/news/jaqbzu-l-15-il-miljun-l-infezzjonijiet-mill-covid-19-fid-dinja/,"Sa issa huma 15,231,967 każ ta’ Covid-19 li ġew irreġistrati madwar id-dinja. Skont is-sit Johns Hopkins, minnhom s’issa rkupraw 8,645,531 u mietu 623,491. L-Istati Uniti għandhom l-ogħla ammont ta’ każi ta’ coronavirus b’total ta’ 3,970,908. Minnhom s’issa rkupraw 1,210,849 u mietu 143,190. L-istat ta’ Kalifornja, issa għandu aktar każijiet minn kemm kellu l-istat ta’ New York li kien l-agħar stat milqut mill-Covid-19. Fl-aħħar 24 siegħa, dan l-aktar stat popolat irreġistra rekord ta’ 12,807 każ ġdid. Bit-tieni l-ogħla ammont ta’ każi ta’ Covid-19 fid-dinja hemm il-Brażil b’total ta’ 2,227,514. Minnhom s’issa rkupraw 1,591,975 u mietu 82,771. Fl-aħħar 24 siegħa l-pajjiż irreġistra rekord ta’ każijiet ġodda – aktar minn 67,000 każ ġdid. Fit-tielet post hemm l-Indja fejn il-każi ta’ coronavirus laħqu 1,238,798. Minnhom s’issa rkupraw 782,607 u mietu 29,861. Fl-Ewropa, fi Franza se jingħataw miljuni ta’ maskri li jistgħu jintużaw kemm-il darba lil seba’ miljun ruħ li jinsabu f’riskju ta’ faqar. Il-Ministru tas-Saħħa Franċiż Olivier Véran, qal li se jingħataw mal-40 miljun maskra. Kumpanija li tiproċess l-laħam fil-Portugal ingħalqet wara li 34 ħaddiem irriżultaw pożittivi għall-Covid-19. Intant il-Ministru tas-Saħħa Ġermaniż Karl-Josef Laumann qal li s’issa hemm 2,119 każ ta’ Covid-19 li għandhom rabta mal-imxija li faqqgħet fl-ikbar impjant li jipproċessa l-laħam fl-Ewropa, Tönnies. Żied li minn dawn il-każijiet ma miet ħadd. Il-Belġju ra żieda ta’ 91% fil-każijiet ġodda meta mqabbla mal-ġimgħa li għaddiet filwaqt li fi Spanja ukoll qed terġa’ tara żieda fl-infezzjonijiet ġodda. Fl-aħħar 24 siegħa rreġistrat 730 każ ġdid li huwa d-doppju tal-ammont ta’ ġimgħa ilu."
2020-07-22,Żewġ każijiet ġodda ta’ Coronavirus f’Malta,https://www.tvm.com.mt/mt/news/zewg-kazijiet-godda-ta-coronavirus-fmalta/,"Fl-aħħar 24 siegħa, tfaċċaw żewġ każijiet ġodda ta’ Coronavirus f’Malta. Dan ikkonfermah il-Ministeru għas-Saħħa fejn qal li dawn iż-żewġ każijiet kienu sporadiċi fil-kommunità; wieħed minnhom mingħajr ma wera l-ebda sintomu tal-virus mentri l-ieħor ħarġulu s-sintomi. Fl-aħħar 24 siegħa wkoll fieqet persna oħra mill-marda biex issa b’kollox hemm 5 każijiet attivi. "
2020-07-22,Trump iwissi li s-sitwazzjoni tal-Coronavirus fl-Istati Uniti tista’ tiggrava,https://www.tvm.com.mt/mt/news/trump-iwissi-li-s-sitwazzjoni-tal-coronavirus-fl-istati-uniti-tista-tiggrava/,Il-President Amerikan Donald Trump wissa li l-pandemija tal-Coronavirus fl-Istati Uniti tista’ tiġi f’sitwazzjoni agħar milli hi llum qabel ma terġa’ tibda tiġi għall-aħjar. Trump talab ukoll lill-Amerikani jilbsu maskri jew visors u qal li dawn se jkollhom effett u juru patrijottiżmu. Trump ma kienx liebes maskra matul din il-konferenza tal-aħbarijiet u fl-aħħar jiem kien ikkritikat minħabba li ma kienx qed jinkoraġġixxi l-użu tal-maskri u l-visors. Rapporti jgħidu li l-konsulenti tiegħu fil-qasam tas-saħħa għamlulu pressjoni kbira biex ibiddel din il-verżjoni tiegħu hekk kif il-każi madwar l-Istati Uniti qed jiżdiedu b’ritmu mgħaġġel ħafna.
2020-07-21,Jibqgħu 4 l-każijiet attivi ta’ Covid-19 f’Malta,https://www.tvm.com.mt/mt/news/jibqghu-4-l-kazijiet-attivi-ta-covid-19-fmalta/,"Fl-aħħar 24 siegħa ma ħareġ l-ebda każ ġdid ta’ Covid-19 f’Malta, wara li saru 959 swab test. Fl-aġġornament ta’ kuljum, l-awtoritajiet tas-saħħa qalu li fl-istess waqt ma kien iddikjarat ħadd iktar imfejjaq, biex b’hekk il-każijiet attivi ta’ Covid-19 f’Malta baqgħu 4. Sal-lum b’kollox saru 114,770 swab tests, li minnhom 667 irriżultaw pożittivi."
2020-07-20,Il-COVID-19 qed taffettwa lill-Maltin kif iqattgħu s-sajf?,https://www.tvm.com.mt/mt/news/il-covid-19-qed-taffettwa-lill-maltin-kif-iqattghu-s-sajf/,"Minkejja li illum it-temp beda jtella’ u jniżżel, l-istaġun tas-sajf qed jirranka ġmielu u l-Maltin u l-Għawdxin qed jagħmlu l-almu tagħhom biex igawdu l-atmosfera sajfija. U donnu li hekk kif jibdew jitwalu il-jiem u l-iljieli, din is-sena huma diversi dawk li qed igawdu iżjed bil-qalb l-attivitajiet sajfin wara li kienu sfurzati jagħmlu xhur iżolati minn xulxin minħabba l-prekawzjonijiet tal-Covid. Iżda l-Maltin qed iwettqu l-istess attivitajiet bħas-snin imgħoddija jew għadhom qed jibżgħu mill-Covid?"
2020-07-20,"Każ ġdid tal-COVID-19 f’Malta, ifiqu 2 persuni",https://www.tvm.com.mt/mt/news/kaz-gdid-tal-covid-19-fmalta-ifiqu-2-persuni/,"Huma 4 il-każi attivi tal-COVID-19 f’Malta bħalissa. Dan wara li fl-aħħar 24 siegħa, minn 583 test ħareġ każ wieħed pożittiv. Fuq nota pożittiva fl-aħħar ħin fiequ 2 persuni. Fl-aġġornament mediku, intqal li l-każ ġdid tal-lum, il-persuna kellha kuntatt ma’ każ ieħor li ġie rrapportat fil-jiem li għaddew. Intant, sa issa f’Malta kien hawn 677 każ li minnhom fiequ 664. B’kollox saru 113,820 test."
2020-07-19,Mhux mistenni li jkun hawn tilqima kontra l-Covid-19 din is-sena – l-editur ta’ The Lancet,https://www.tvm.com.mt/mt/news/mhux-mistenni-li-jkun-hawn-tilqima-kontra-l-covid-19-din-is-sena-l-editur-ta-the-lancet/,"L-editur ta’ The Lancet – l-aktar journal mediku influwenti fid-dinja, qal li din is-sena mhux mistenni li jkun hawn tilqima u għalhekk importanti li n-nies ikunu jafu kif jgħixu mal-virus. F’intervista esklussiva maċ-China Global Television Network, Richard Horton qal li dak li hu magħruf dwar il-virus s’issa huwa limitat iżda meta jiġi żviluppat vaċċin dan se jkun fuq mudell bħal dawk li jintużaw għall-influwenza. “We’re not going to have a vaccine this year. Let’s be clear. We will not have a vaccine for clinical use this year. And that means that the virus will be in our communities. We have to live with the virus for the time being,” iddikjara Richard Horton, l-editur ta’ The Lancet."
2020-07-19,Każ ġdid ta’ Covid-19 f’Malta,https://www.tvm.com.mt/mt/news/kaz-gdid-ta-covid-19-fmalta-4/,"Konfermat każ ieħor ta’ coronavirus f’Malta, minn 834 swab test li saru fl-24 siegħa sa 12 p.m. tal-lum. L-għadd ta’ każi attivi issa huma 5. L-aħħar każ hu ta’ immigrant li rriżulta pożittiv għall-virus. Hu kien fost it-63 immigrant li ddaħħlu Malta mill-Forzi Armati nhar il-Ġimgħa li għadda. Iċ-ċentru tal-aħbarijiet hu infurmat li l-bqija tal-immigranti f’dan il-grupp irriżultaw negattivi għal-virus. L-immigranti, li sarilhom swab test mal-wasla tagħhom f’Malta, qed jinżammu fi kwarantina u skont il-proċeduri se jerġa’ jsirilhom test ieħor din il-gimgħa d-dieħla. Fil-Libja, minn fejn ġew dawn l-immigranti, s’issa kienu konfermati 1,800 każ ta’ coronavirus. Intant l-ammont ta’ persuni li rkupraw mill-Covid-19 f’Malta baqa’ ta’ 662 wara li ma ġie rreġistrat ħadd aktar li fieq filwaqt li l-ammont ta’ każijiet ta’ coronavirus irreġistrati f’Malta minn Marzu ‘l hawn hu ta’ 676. L-awtoritajiet tas-saħħa qalu li għaddej contact tracing u li l-helpline 111 għadu attiv u li wieħed jista’ jċempel fuqu ukoll biex jibbukja swab tests. Ara wkoll: Każ ieħor tal-COVID-19 f’Malta "
2020-07-19,“Ħriġnieha biex teħlisna mill-Covid-19 u naqsu l-każi” – l-istatwa ta’ San Ġorġ t’Għawdex,https://www.tvm.com.mt/mt/news/hrignieha-biex-tehlisna-mill-covid-19-u-naqsu-l-kazi-l-istatwa-ta-san-gorg-tghawdex/,"F’lejla ħiemda nhar is-27 ta’ Marzu li għadda fi Pjazza San Pietru baħħ inħareġ kurċifiss mirakoluż. Dakinhar, infetħu bibien is-sema u f’kesħa xxoqq il-għadam il-Papa Franġisku talab biex id-dinja tirpilja mill-aktar fis mill-flaġell li ġabha għarkupptejha mil-lejl għan-nhar. Liema salib, jingħad li ħeles lil Ruma mill-pesta fis-seklu 16. Fir-Rabat Għawdex, f’Marzu li għadda wkoll, inħarġet l-istatwa titulari ta’ San Ġorġ fil-knisja għall-istess għan. F’kummenti lil tvm.com.mt rappreżentant mill-Uffiċċju Parrokkjali ta’ San Ġorġ t’Għawdex stqarr li l-istatwa ta’ San Ġorġ tpoġġiet fuq il-presbiterju fis-16 ta’ Marzu bit-tama li lkoll nerġgħu nqumu fuq saqajna minnufih. Ir-rappreżentant spjega li fil-qedem l-istatwa kienet tinħareġ meta kien jinqala’ xi għawġ fosthom meta l-gżejjer Maltin sfaw milquta mill-pesta. Qal, li jemmen li l-każi ta’ Covid-19 fostna bdew jonqsu aktar ma jmur bl-għajnuna ta’ San Ġorġ. Ir-rappreżentant qalilna li l-Bażilika ta’ San Ġorġ u l-istatwa fi ħdanha huma marbutin ma’ ġrajjiet ta’ ħelsien. Spjega, li l-knisja nbniet bħala radd il-ħajr lil Alla u lil San Ġorġ għall-ħelsien mill-pesta tal-1673 u li l-istatwa saret b’turija ta’ ringrazzjament talli San Ġorġ ħeles lill-Għawdxin mill-kolera. Liema statwa, fl-aħħar jiem tpoġġiet mill-ġdid taħt waħda mill-arkati tal-korsija fil-Bażilika, lesta biex illum f’jum il-festa titgawda bis-sħiħ mir-Rabtin Għawdxin Ġorġjani."
2020-07-19,L-ikbar żieda ta’ każijiet mad-dinja f’jum wieħed minn meta bdiet il-pandemija,https://www.tvm.com.mt/mt/news/l-ikbar-zieda-ta-kazijiet-fjum-wiehed-minn-meta-bdiet-il-pandemija/,"L-ammont ta’ każijiet ta’ Coronavirus madwar id-dinja lbieraħ żdied b’260,000, li skont l-Organizzazzjoni Dinjija għas-Saħħa hija l-ikbar żieda qatt irreġistrata f’jum wieħed kemm ilha li bdiet il-pandemija. Din hija wkoll l-ewwel darba li l-ammont ta’ infezzjonijiet ġodda f’jum wieħed qabżu l-kwart ta’ miljun. L-ikbar żidiet kienu rreġistrati fl-Istati Uniti, fil-Brażil, fl-Indja u fl-Afrika t’Isfel. L-ammont ta’ mwiet madwar id-dinja bil-Covid-19 ukoll żdied b’7,360, li hija l-ogħla żieda sa mill-10 ta’ Mejju. Sal-lum l-ammont ta’ infezzjonijiet irreġistrati qabeż l-14-il miljun, b’600,000 li ġew irreġistrati li tilfu ħajjithom. Fl-Istati Uniti, l-iktar stati milquta huma dawk tan-naħa t’isfel, bi Florida, Arizona u Texas li kellhom l-ikbar żidiet. Is-sitwazzjoni fil-punent tal-Ewropa attwalment ġiet ikkontrollata, bl-eċċezzjoni ta’ partijiet minn Spanja li qed jerġgħu jaraw żidiet fil-każi. Ir-reġjun l-iktar milqut huwa l-Katalunja, b’residenti f’Barċellona, La Noguera u El Segria ordnati jibqgħu fi djarhom għal ħmistax."
2020-07-18,Każ ieħor tal-COVID-19 f’Malta,https://www.tvm.com.mt/mt/news/kaz-iehor-tal-covid-19-fmalta/,"Fil-jum tas-Sibt feġġ każ ieħor tal-COVID-19 f’Malta.  Wara li aktar kmieni ħareġ li kellna każ impurtat, TVM jinsab infurmat li feġġ każ ieħor fost it-63 immigrant li ġew salvati u ddaħħlu Malta lbieraħ. L-awtoritajiet tas-saħħa kkonfermaw ma’ TVM li l-immigrant irriżulta pożittiv wara li saru test ftit wara li ddaħħal f’Malta. TVM jinsab infurmat ukoll li 62 immigranti l-oħra rriżultaw negattivi għall-virus iżda xorta waħda jinsabu fi kwarantina. Il-ġimgħa d-dieħla se jerġa’ jsirilhom it-test. Wara tmint’ijiem infila mingħajr ebda każ, aktar kmieni ħareġ li minn 846 swab test kien hemm persuna affettwata li kellha sintomi jiem wara li rritornat Malta minn barra l-pajjiż. B’hekk f’Malta hawn 5 każijiet attivi u minn meta faqgħet il-pandemija f’Malta kien hawn  676 każ. Ara wkoll: Każ ġdid ta’ Coronavirus f’Malta "
2020-07-18,Għalfejn it-turisti qed jagħżlu lil Malta għall-ewwel btala tagħhom minn meta faqgħet il-COVID-19?,https://www.tvm.com.mt/mt/news/ghalfejn-it-turisti-qed-jaghzlu-lil-malta-ghall-ewwel-btala-taghhom-minn-meta-faqghet-il-covid-19/,"L-industrija tat-turiżmu madwar id-dinja kollha għadha qed issib saqajha fir-realta’ ġdida li nħolqot minħabba l-COVID – 19. Tmintax-il ġurnata mill-ftuħ tal-ajruport u tliet ijiem wara li Malta neħħiet ir-restrizzjonijiet għall-ivvjaġġar lejn aktar pajjiżi, crew ta’ Television Malta intervista numru ta’ turisti b’ħaġa waħda komuni: għażlu lil Malta għall-ewwel btala tagħhom mindu faqqgħet il-pandemija. Bħalissa Malta hi miftuħa bla restrizzjonijiet għal nies minn 50 pajjiż. Fl-aħħar ġimagħtejn waslu Malta medja ta’ madwar 2,000 passiġġier kuljum, bil-Ministeru tat-Turiżmu poġġa bħala mira li jagħlaq is-sena b’700,000 turist. Television Malta tkellem ma’ turisti li mindu faqqgħet il-pandemija, Malta hi l-ewwel destinazzjoni li qed iżuru. Uħud qalu li għażlu lil Malta minħabba l-istorja rikka tagħha, oħrajn minħabba t-temp, u oħrajn qalu li għażlu lil Malta minħabba l-każi baxxi ħafna tal-coronavirus. Kollha qablu li ħassewhom siguri jivvjaġġaw, kemm meta kienu fl-ajruporti u anke fuq l-ajruplan. Fl-aħħar jiem, il-President tal-Assoċjazzjoni tal-Lukandi u r-Ristoranti, Tony Zahra, qal li l-industrija tat-turiżmu qed tiffaċċja żewġ sfidi ewlenin: kemm biex terġa tintroduċi titjiriet lejn Malta u biex tnaqqas it-tħassib li jaf ikollhom it-turisti biex jivvjaġaw. Fil-qasam tal-avjazzjoni, iċ-Chairperson tal-Air Malta, Charles Mangion, qal li l-linja nazzjonali qed tistma li taf tieħu seba’ snin oħra biex iġġorr l-istess numru ta’ passiġġieri li ġarret is-sena l-oħra."
2020-07-18,Każ ġdid ta’ Coronavirus f’Malta,https://www.tvm.com.mt/mt/news/kaz-gdid-ta-coronavirus-fmalta-2/,"Wara tmint’ijiem infila mingħajr ebda każ ġdid ta’ covid-19, l-awtoritajiet tas-saħħa qalu li fl-erbgħa u għoxrin siegħa sa nofsinhar instab każ ġdid ta’ persuna li għandha l-virus. Il-każ, li ntqal hu mpurtat, instab minn 846 swab test li ttieħdu f’dan il-perjodu. Il-persuna affettwata kellha sintomi jiem wara li rritornat Malta minn barra l-pajjiż. L-awtoritajiet qalu li għaddej il-proċess biex jiġu stabbiliti l-kuntatti li din il-persuna setgħa kellha ma’ oħrajn. B’hekk l-għadd ta’ każi attivi issa huma erbgħa u minn meta faqqgħet il-pandemija f’Malta kien hawn 675 persuna li ġew infettati bil-virus. Il-maġġoranza assoluta fiequ u kien hemm disa’ mwiet. "
2020-07-17,ARA: Kif tista’ toħloq tbissima dan is-sajf?,https://www.tvm.com.mt/mt/news/ara-kif-tista-tohloq-tbissima-dan-is-sajf/,"Il-coronavirus kompliet tgħakkes eluf fl-artijiet tal-missjoni. Flus miġbura minn Malta fl-edizzjoni tas-sena l-oħra tal-maratona “Oħloq Tbissima” ntużaw fix-xhur li għaddew biex patrijiet tas-Soċjetà Missjunarja ta’ San Pawl xtraw ikel lil nies fil-Perù, il-Pakistan, il-Filippini, il-Vjetnam u Kuba. Fi tmiem din il-ġimgħa, l-patrijiet ta’ din is-soċjetà qed jagħmlu stedina lill-Maltin biex ikomplu joħolqu tbissima fuq l-uċuħ ta’ dawn il-popli. “M’għandhiex xi ssajjar. F’dawn l-aħħar tliet ġimgħat titfa tliet patatiet u titfa’ nofs litru ilma u dik tkun l-ikla tagħha ta’ filgħodu u filgħaxija,” qal l-Isqof ta’ Huancané fil-Perù, Monsinjur Giovanni Cefai. Il-pandemija tal-coronavirus kienet daqqa ta’ ħarta akbar għal fqar fil-Perù, fil-Pakistan, u l-Filippini fejn is-Soċjetà Misjunarja ta’ San Pawl twettaq ħidma fil-missjoni. Ħafna minnhom kienu jaqilgħuha u jikluha dakinhar stess. Minħabba l-lockdown u miżuri oħra restrittivi spiċċaw litteralment b’xejn – tilfu l-ftit xogħol li kellhom u lanqas għandhom biex jixtru l-ikel. Fr Alex Busuttil jaħdem f’Arequipa, fil-Perù. Qal li dawn in-nies jinsabu f’riskju akbar li jmutu bil-ġuħ milli bil-virus. “Berta għandna żewġt itfal żgħar u kif qed taraw din hija d-dar tagħha. Illum ġibnilha hamper bl-ikel u qiegħda kuntenta ħafna li qisha barka li waqgħet mis-sema hux veru,” qal il-missjunarju Fr Alex Busuttil. Fr Stephen Mifsud, li jinsab fil-Filippini rrakkonta kif malli faqqgħet il-pandemija skattat ħidma biex mill-flus li kienu nġabru mill-maratona ta’ Oħloq Tbissima, jinxtara l-ikel għal madwar 100 familja. “Imbagħad spiċċajna ngħinu kull ġimgħa 450 familja u l-kappella tagħna spiċċat qisha s-suq b’ ħafna ħaxix, b’ħafna bottijiet, ross xkejjer tar-ross. Peress li n-nies ma kellhomx flus u aħna ntugħhom l-ikel, it-trabi ma kellhomx biex jixorbu l-ħalib allura ħafna min-nies bdew jgħidulna fathers tistgħu tagħtuna ħalib għat-tfal allura spiċċajt imur kull ġimgħa nixtri ħalib u nappies ta’ trabi,” qal il-Missjunarju Fr Stephen Mifsud. Fi tmiem din il-ġimgħa sal-Ħadd – mill-5.30 p.m. sa nofsillejl se ssir l-edizzjoni ta’ din is-sena tal-maratona Oħloq Tbissima, li se tkun differenti mis-soltu. It-tema ta’ din is-sena hija #itmafamilja. “Niringrazjakom ħafna tal-imħabba tagħkom u li taqsmu mal-oħrajn dak li Alla pprovdilna,” temm jgħid l-Isqof ta’ Huancané fil-Perù, Monsinjur Giovanni Cefai."
2020-07-17,Pjan biex ir-Renju Unit joqrob lejn in-normalità sal-Milied,https://www.tvm.com.mt/mt/news/pjan-biex-ir-renju-unit-joqrob-lejn-in-normalita-sal-milied/,"Il-Prim Ministru tar-Renju Unit Boris Johnson ħabbar li mill-1 ta’ Awwissu, il-pubbliku se jkun jista’ jerġa’ juża it-trasport pubbliku. F’konferenza tal-aħbarijiet f’Downing Street, Johnson qal ukoll li aktar kumpaniji se jkunu jistgħu isejjħu lill-ħaddiema biex jirritornaw lura lejn il-postijiet tax-xogħol jekk dan ikun sikur, hekk kif qal li se jkomplu jiġu illaxkati aktar miżuri. “It is my strong and sincere hope that we will be able to review the outstanding restrictions and allow a more significant return to normality from November at the earliest – possibly in time for Christmas,” qal il-Prim Ministru Ingliż, Boris Johnson. Johnson qal li qed jippjanaw għall-agħar li jista jinqala waqt li żied li l-pjan ta’ ħidma tar-Renju Unit hu kundizzjonat minn kemm il-poplu se jikkopera biex tintrebaħ il-battalja kontra il-virus. Fir-Renju Unit kienet irreġistrata aktar minn 45,000 mewta kawża tal-COVID19. Illum biss mietu 114-il persuna. Il-Prim Ministru Ingliż spjega kif se jkunu illaxkati ir-restrizzjonijiet jekk kollox jimxi kif pjanat. ”From October we intend to bring back audiences in stadia and to allow conferences and other business events to recommence. Again these changes must be done in a COVID secure way subject to the successful outcome of pilots,” qal Boris Johnson. Huwa żied li l-amministrazzjonijiet fl-Iskozja, Wales u l-Irlanda ta’ Fuq għandhom is-setgħa li jiddeċiedu huma fuq meta jerħu ir-restrizzjonijiet, waqt li l-kunsilli ukoll se jingħataw il-poter li jagħlqu żoni, kif ġara fil-belt ta’ Leicester."
2020-07-17,Prodotti bis-sale jistgħu jitħallsu bil-vouchers?,https://www.tvm.com.mt/mt/news/prodotti-bis-sale-jistghu-jithallsu-bil-vouchers/,"Konsumatur li għamel kuntatt ma’ tvm.com.mt, qasam l-esperjenza tiegħu dwar il-vouchers li mar biex juża f’negozju li jbigħ prodotti tad-ditta f’Tas-Sliema. Qal li meta mar sabiex iħallas għall-prodott li xtaq jixtri, l-impjegata fil-ħanut għarfitu li ma setax juża l-voucher fuq prodotti bis-‘sale’. Il-konsumatur ħassu urtat għaliex qal li huma ħafna n-nies li jistennew is-‘sale’ sabiex jixtru prodotti ta’ kwalità tajba bi prezz raġonevoli u l-Gvern qed jagħti dawn il-vouchers biex in-nies fin-negozju jerġgħu iqumu fuq saqajhom malli l-pubbliku jerġa’ jibda joħoroġ u jonfoq il-flus. Ma’ tvm.com.mt dan il-konsumatur saħaq li ċ-ċittadin għandu d-dritt li jagħżel hu fiex irid isarraf il-vouchers u n-negozji m’għandhomx jimponu fuq liema prodotti jistgħu jintużaw il-vouchers u fuq liema ma jistgħux. Sorsi qrib il-Ministeru għall-Ekonomija, Investiment u Intrapriżi Żgħar qalu lil tvm.com.mt li l-Gvern qed jagħti €44 miljun f’vouchers lill-poplu biex jużahom kif jixtieq u jrid jiġi min-negozji nfushom li jaċċettawhom u jaqdu lill-klijenti tagħhom. Infurmati li huma bosta n-negozji qed jagħmlu offerti tajbin biex in-nies jagħżlu li jonfqu l-vouchers għandhom. B’dawn l-offerti, l-impatt fuq l-ekonomija mistenni jkun akbar għaliex il-konsum domestiku jikber aktar minn €44 miljun. L-istess sorsi qalu li n-negozji huma mħeġġa jidħlu fis-sistema u jaċċettaw il-vouchers li huma ekwivalenti għall-flus. S’issa hemm aktar minn 4,000 negozju li diġà qed juża l-app u qed jaċċettaw dawn il-vouchers kuljum. Tista’ tara l-lista tan-negozji li jaċċettaw il-vouchers minn hawn."
2020-07-17,Il-maskri u d-distanzi soċjali fis-summit Ewropew dwar il-budget,https://www.tvm.com.mt/mt/news/il-maskri-u-d-distanzi-socjali-fis-summit-ewropew-dwar-il-budget/,"Ilhom ma jiltaqgħu fiżikament mill-aħħar ta’ Frar il-mexxejja Ewropej.  Imma dawn mhux żminijiet normali u l-imxija tal-coronavirus żammithom ‘il bogħod għal kważi ħames xhur. Il-laqgħa fl-Europa Building fil-qalba tad-distrett Ewropew fi Brussell mhux qed issir f’kundizzjonijiet normali lanqas.  Ħadd ma jista’ jersaq lejn il-bini jekk mhux parti minn delegazzjoni.  U d-delegazzjonijiet huma iżgħar fid-daqs. Il-ġurnalisti li normalment isegwu kollox mill-press centre li jinsab sular u ftit metri ‘l bogħod minn fejn qed isiru l-laqgħat, din id-darba lanqas tħallew jirfsu fil-binja.  Iridu jsegwu kollox online. Anki l-mexxejja nfushom qed jgħixu realtà differenti.  Mal-wasla l-ebda teħid ta’ jdejn. Anki l-ambaxxaturi u l-konsulenti li normalment jakkumpanjawhom jżommu d-distanza.  Iċ-ċirku huwa ferm aktar ristrett. Anki d-dikjarazzjonijiet mal-wasla, l-ebda mistoqsija l-ebda kuntatt.  Il-Prim Ministru Ċek Babis ipprova jagħmel dikjarazzjoni bil-maskra imma dejqitu u neżaha. Wieħed mill-ftit li daħal bla maskra, il-Prim Ministru tal-Ungerija Viktor Orban. Imbagħad libisha fuq ġewwa fejn il-mexxejja jiltaqgħu madwar il-mejda fejn id-distanza soċjali kienet evidenti. U flok it-teħid bl-idejn, it-tislima bil-minkeb. Insomma hija sitwazzjoni kemxejn surreali ta’ dan is-summit.  Bil-mexxejja jinħtieġu aktar minn qatt qabel il-kuntatt personali u kelma bejn tnejn jekk iridu jilħqu ftehim malajr dwar il-budget u l-pjan ta’ rkupru, iżda il-coronavirus anki l-proċeduri stabbiliti tas-summit qed ifixkel. Il-mexxejja ingħalqu bejn erba’ ħitan il-Ġimgħa filgħodu u ħadd ma jaf meta se joħorġu, jekk hux is-Sibt jew il-Ħadd, jekk hux bi ftehim jew mingħajru. "
2020-07-17,Jinżlu għal 3 il-każijiet attivi ta’ Covid-19 f’Malta – tfiq persuna oħra u ma jinstab l-ebda każ ġdid,https://www.tvm.com.mt/mt/news/jinzlu-ghal-3-il-kazijiet-attivi-ta-covid-19-fmalta-tfiq-persuna-ohra-u-ma-jinstab-l-ebda-kaz-gdid/,"L-awtoritajiet tas-saħħa ħabbru li fl-aħħar 24 siegħa ma nstab l-ebda każ ġdid ta’ Covid-19 f’Malta wara li saru 930 swab test. Ġiet irrapportata wkoll li fieqet persuna oħra biex b’hekk l-ammont ta’ persuni li rkupraw mill-coronavirus f’Malta issa tela għal għal 662. L-ammont ta’ każi ta’ Covid-19 irreġistrati f’Malta minn Marzu ‘l hawn huwa ta’ 674 li minnhom fadal biss 3 każi attivi. L-awtoritajiet fakkru lin-nies biex isegwu l-prinċipju tad-distanza soċjali, jilbsu l-maskra u jżommu livelli għolja ta’ iġjene fosthom bil-ħasil tal-idejn. Fakkru wkoll li ċ-ċentri fejn isiru s-swab tests f’Malta u f’Għawdex għadhom joperaw.  "
2020-07-17,"Coronavirus: aktar minn 3 miljuni fl-Istati Uniti, 2 miljuni fil-Brażil u miljun fl-Indja",https://www.tvm.com.mt/mt/news/coronavirus-aktar-minn-3-miljuni-fl-istati-uniti-2-miljuni-fil-brazil-u-miljun-fl-indja/,"Sa issa huma 13,809,681 każ ta’ Covid-19 li ġew irreġistrati madwar id-dinja. Skont is-sit Johns Hopkins, minnhom s’issa rkupraw 7,717,476 u mietu 590,005. L-Istati Uniti għandhom l-ogħla ammont ta’ każi ta’ coronavirus b’total ta’ 3,576,430. Minnhom s’issa rkupraw 1,090,645 u mietu 138,359. Bit-tieni l-ogħla ammont ta’ każi ta’ Covid-19 fid-dinja hemm il-Brażil b’total ta’ 2,012,151. Minnhom s’issa rkupraw 1,397,531 u mietu 76,688. Fit-tielet post hemm l-Indja fejn il-każi ta’ coronavirus laħqu 1,003,832. Minnhom s’issa rkupraw 635,757 u mietu 25,602.  "
2020-07-17,"Fi Spanja: 93,000 mink se jinqatlu wara li nstabu infettati bil-Covid-19",https://www.tvm.com.mt/mt/news/fi-spanja-93000-mink-se-jinqatlu-wara-li-nstabu-infettati-bil-covid-19/,"L-awtoritajiet tas-saħħa ordnaw il-qatla ta’ 93,000 mink f’daqqa li kienu qed jitrabbew f’razzett fir-reġjun ta’ Aragona, wara li nstabu infettati bil-Covid-19. Il-każ beda joħroġ fid-dawl meta mart wieħed mill-ħaddiema f’dan ir-razzett fil-villaġġ La Puebla de Valverde ħarġet pożittiva għall-virus f’Mejju li għadda. Wara dan il-każ, seba’ ħaddiema oħra fl-istess razzett irriżultaw ukoll pożittivi għall-Covid-19. Għal diversi ġimgħat il-minks inżammu fi kwarantina sakemm saru t-testijiet fuqhom, fejn irriżulta li mat-80% minnhom kienu infettati bil-virus. Din mhux l-ewwel darba li minks li jitrabbew għall-pil tagħhom inqatlu wara li nstabu infettati bil-virus, hekk kif riċentament kien hemm każi simili fin-Netherlands u d-Danimarka."
2020-07-16,COVID-19: linji gwida għall-produzzjonijiet teatrali,https://www.tvm.com.mt/mt/news/covid-19-linji-gwida-ghall-produzzjonijiet-teatrali/,"Il-Ministeru għall-Wirt Nazzjonali, l-Arti u l-Gvern Lokali, b’kollaborazzjoni mal-Kunsill Malti għall-Arti, qed jippubblika l-COVID-19 Transition Guidelines għall-produzzjonijiet artistiċi li se jiġu organizzati f’teatri pubbliċi u privati, kemm fuq ġewwa u fuq barra, inklużi performance spaces oħrajn. L-għan ta’ dawn il-linji gwida huwa li jippromwovu prattiċi siguri tax-xogħol għall-maniġment tat-teatru, producers, ekwipaġġ u artisti kif ukoll biex jissalvagwardjaw il-benesseri tal-patruni. Il-linji gwida jieħdu inkonsiderazzjoni l-aspetti artistiċi u finanzjarji tal-produzzjonijiet kulturali. Il-producers huma mistennija li jieħdu ħsieb is-saħħa, is-sigurtà u l-benesseri tal-artisti, tal-ekwipaġġ, u tal-ħaddiema l-oħrajn kollha. Dawn il-kunsiderazzjonijiet jinkludu wkoll kuntratturi u delivery persons kif ukoll lill-udjenza. Dawn il-linji gwida jipprovdu kunsiderazzjonijiet ġeneriċi li l-maniġment tat-teatri u l-producers għandhom jirrispettaw meta jiddeċiedu li jibdew il-wirjiet pubbliċi. Id-distanza soċjali, l-adekwatezza tal-faċilitajiet, l-arranġamenti għat-tindif u bidliet oħrajn li jistgħu jaffettwaw is-saħħa u s-sigurtà tal-udjenzi u tal-artisti, huma parti mil-lista riveduta ta’ regolamenti li ser jirregolaw is-settur teatrali b’ effett immedjat. Il-Kunsill Malti għall-Arti, b’kollaborazzjoni mal-Ministeru, waqqaf il-‘COVID-19 Transition Arts Advisory Group’ sabiex jaġixxi bħala punt ta’ referenza u jiżgura tranżizzjoni ta’ suċċess permezz tal-istabbiliment ta’ netwerk u skambju ta’ għarfien u b’hekk iwassal biex jiġu identifikati kwistjonijiet li jistgħu jinqalgħu, jinstabu soluzzjonijiet u jiġu pprovduti gwidi filwaqt li jinstab bilanċ bejn l-ottimizzazzjoni tal-operazzjonijiet u ż-żamma sigura tan-nies. Ara l-linji gwida minn hawn "
2020-07-16,Ebda każ ġdid ta’ COVID-19 f’Malta,https://www.tvm.com.mt/mt/news/ebda-kaz-gdid-ta-covid-19-fmalta-2/,"Zero Cases: Illum nagħlqu ġimgħa mingħajr każ ġdid ta’ #Covid19 f’#Malta. Inkomplu nkunu prudenti ħalli nkomplu ngawdu s-suċċess. L-għodwa tas-16 ta’ Lulju bdiet b’aħbar pożittiva hekk id-Deputat Prim Ministru u Ministru għas-Saħħa Chris Fearne ħabbar li għal darb’oħra m’hemm ebda każ ġdid ta’ COVID-19 f’Malta. Din hija s-seba’ ġurnata konsekuttiva li fiha Malta ma rreġistrat ebda każ ġdid. Fuq Twitter, Dr Fearne ħabbar li llum se nagħlqu l-ġimgħa mingħajr ebda każ ġdid. B’hekk s’issa f’Malta hawn 4 każijiet biss attivi bil-COVID-19. Intant Dr Fearne appella sabiex inkunu prudenti. "
2020-07-15,Studenti barranin ifaħħru l-mod kif l-Università ta’ Malta addattat it-tagħlim waqt il-pandemija,https://www.tvm.com.mt/mt/news/studenti-barranin-ifahhru-l-mod-kif-l-universita-ta-malta-addattat-it-taghlim-waqt-il-pandemija/,"Tul is-sena akkademika li għaddiet, l-Università ta’ Malta kellha madwar 1,500 student internazzjonali jsegwu xi kors. Bħall-istudenti kollha, din is-sena l-istudji tagħhom kienu affettwati mill-pandemija. F’dawn iċ-ċirkustanzi madwar terz mill-istudenti internazzjonali rritornaw pajjiżhom fejn sa fejn kien possibbli komplew isegwu l-kors online. Ħames snin ilu, Shayne Shayno mill-Kuwait, rebħet borża ta’ studju biex ssegwi l-kors tal-mediċina fl-Università ta’ Malta. “Its English speaking, and its a European university so I can work in Europe especially as a non european citizen, and it’s UK affiliated,” qalet Shayne Shayno. Minħabba l-covid, terz tal-istudenti barranin irritornaw pajjiżhom. Shayne faħħret l-mod kif l-Università ta’ Malta addattat l-mod kif il-korsijiet setgħu jissuktaw. “I’d really like it if they had to utilize these online lectures and online education it was really nice i remember there were lectures three four hours, it wasnt exhausting and it was engaging, the university of Malta should utilize online education,” qalet Shayne Shayno. Huma madwar 1,500 l-istudenti internazzjonali li jsegwu xi kors fl-Università, minn studenti fuq skambji ta’ Erasmus għal oħrajn li qed isegwu korsijiet f’livelli varji. L-uffiċjal responsabbli mill-Uffiċju Internazzjonali tal-Università, Stefania Fabri, qalet li l-iżjed korsijiet popolari mal-barranin huma dawk tal-mediċina, l-informatika, il-kummerċ u l-inġinerija. Nofs l-istudenti barranin jiġu mir-Renju Unit u l-Ewropa u n-nofs l-ieħor minn pajjiżi barra mill-Ewropa, fosthom il-Kuwait, il-Lvant Nofsani, l-Afrika ta’ Fuq, l-Istati Uniti, iċ-Ċina u r-Russja. “imorru għall-korsijiet li għandhom portability jekk eżempju studjajt l-inġinerija hawn malta, nista naħdem, b’dik id-degree bħala engineer fejn irrid,” qalet Stefania Fabri mill-uffiċċju internazzjonali tal-Università ta’ Malta. Mistoqsija jekk l-istudenti barranin jiġux preferuti għax iħallsu għat-tagħlim, Stefania Fabri qalet li kull applikazzjoni tgħaddi minn proċess ta’ skrutinju b’reqqa biex ma jkunx hemm diżlivell fil-ħiliet u l-kompetenzi tal-istudenti, ġejjin minn fejn ġejjin. “Meta qed naraw studenti internazzjonali, inħarsu lejn il-kwalifiċi li għandhom biex naraw li huma se jidħlu fuq l-istess livell tal-istudenti Maltin. Ma ngħidux ħa nbaxxu l-livell biex u daħħalt għaxra jew daħħalt għoxrin għax dawn ikunu qed iħallsu il-flus. L-evalwazzjonijiet ma jsirux skont jekk wieħed iħallas imma li naraw li jkollhom il-qualifications to succeed,” spjegat Stefania Fabri. It-tħejjijiet għas-sena akkademika l-ġdida bdew. Minkejja li l-Università qalet li se tibqa’ taġġusta għaċ-ċirkustanzi tal-pandemija, qed tippjana li tiftaħ ukoll il-bibien tagħha għall-istudenti internazzjonali. Is-Sinjura Fabri qalet li qed issir wkoll evalwazzjoni dwar kif it-tagħlim online jista’ jkun imsaħħaħ."
2020-07-15,Jiftħu l-fruntieri ma’ aktar pajjiżi – mil-lum jitħallew jidħlu Malta passiġġieri minn 50 pajjiż,https://www.tvm.com.mt/mt/news/jifthu-l-fruntieri-ma-aktar-pajjizi-mil-lum-jithallew-jidhlu-malta-passiggieri-minn-50-pajjiz/,"Mil-lum Malta għamlet pass ieħor fir-ritorn għan-normalità ġdida hekk kif neħħiet ir-restrizzjonijiet għall-ivvjaġġar minn u lejn 28 pajjiż ieħor. Dan isegwi l-pass ta’ ġimagħtejn ilu meta l-ajruport kien reġa’ fetaħ għal titjiriet kummerċjali minn u lejn 22 pajjiż. Is-Supretendent tas-Saħħa Pubblika, il-Professur Charmaine Gauci qalet li hija sorpriża pożittivament li bl-ajruport miftuħ s’issa ma nstabu l-ebda każi impurtati waqt li l-każi attivi issa niżlu għal erbgħa biss. Għas-sitt ġurnata infila ma ġew rappurtati l-ebda każi ġodda ta’ COVID-19 f’Malta u l-każi attivi niżlu għal erbgħa wara li fieqet persuna oħra. L-awtoritajiet tas-Saħħa qalu li bejn it-Tlieta u l-Erbgħa saru kważi elf swab test. Is-Supretendent tas-Saħħa Pubblika, il-Professur Charmaine Gauci, qalet li din hi xejra inkoraġġanti ħafna iżda Malta ma tistax tiddikjara li eliminat il-virus għal kollox. “L-aqwa ħaġa li jista’ jkollna hija t-tilqima pero mill-istudji li qegħdin naraw hija li baqgħalna xhur oħra x’nistennew sakemm ikollna din it-tilqima allura kull wieħed minnha jista’ jagħmel l-almu tiegħu biex jipproteġi lilu nnifsu imma jipproteġi wkoll lil ħaddieħor,” qalet is-Supretendent tas-Saħħa Pubblika, il-Professur Charmaine Gauci. Il-Professur Gauci qalet li r-rata ta’ trasmissjoni f’Malta għadha baxxa fil-livell ta’ 0.3 kif kienet meta tneħħew ir-restrizzjonijiet fuq l-ivvjaġġar. Hija stqarret li tinsab pjuttost sorpriża ħafna li ġimagħtejn mill-ftuħ mill-ġdid tal-ajruport internazzjonali lejn 20 destinazzjoni fl-Ewropa, ma kien hemm l-ebda każi impurtati. “Juri l-fatt li meta aħna ftaħna għal dawn il-pajjiżi rajna li anke kif għamlet ir-rakkomandazzjoni l-UE hija li inti tibda tiftaħ bil-mod il-mod b’passi kawti li inti tagħżel dawk il-passi fejn inti ma jkollokx rata ta’ trasmissjoni tal-COVID li hija qawwija ħafna,” kompliet il-Professur Charmaine Gauci. Is-Supretendent tas-Saħħa Pubblika qalet li dawn il-prinċipji reġgħu iggwidaw lill-awtoritajiet fid-deċiżjoni li mil-lum il-lista tal-pajjiżi għall-ivvjaġġar mingħajr restrizzjonijiet żdiedet għal 50 pajjiż. Il-Professur Gauci qalet li għalkemm l-Unjoni Ewropea ħarġet lista ta’ pajjiżi kkunsidrati siguri għall-ivvjaġġar, Malta għamlet evalwazzjoni tas-sitwazzjoni tal-COVID fil-pajjiżi rakkomandati u ħasset li kien hemm uħud mill-pajjiżi barra l-Unjoni Ewropea li minħabba żieda fil-każi ma jkunx għaqli għalissa li jsir vjaġġar minnhom. Dwar ċittadini li jkunu ġejjin minn pajjiżi mhux fil-lista, il-Professur Gauci qalet li dawn jinħtieġu permess speċjali mill-uffiċċju tagħha u suġġetti għal diversi miżuri. “F’dak il-każ għandna protokoll li dawn jagħmlu test qabel ma jiġu, jidħlu fi kwarantina u anke jagħmlu t-testijiet waqt li jkunu qegħdin hawn Malta,” qalet is-Supretendent tas-Saħħa Pubblika. Biex ikun assigurat li l-persuni fi kwarantina qed joqgħodu ġewwa għal 14-il ġurnata mill-wasla f’Malta, il-Professur Gauci qalet li l-ispetturi tad-Direttorat tas-Saħħa Ambjentali għadhom jagħmlu l-ispezzjonijiet għal għarrieda. Ara wkoll: L-ebda każ ġdid ta’ Covid-19 f’Malta għas-sitt jum infila – tfiq persuna oħra "
2020-07-15,Il-kwantità u l-kwalità tad-droga f’Malta naqsu tul il-pandemija?,https://www.tvm.com.mt/mt/news/il-kwantita-u-l-kwalita-tad-droga-fmalta-naqsu-tul-il-pandemija/,"Il-Covid-19 ġabet magħha għadd ta’ restrizzjonijiet li affettwaw is-safar u l-importazzjoni ta’ diversi prodotti, jidher iżda li mhux id-droga. Id-Direttur tal-Caritas, Anthony Gatt, qal li f’Malta ma kienx osservat xi tnaqqis partikolari fid-droga fis-suq. “Nafu li l-Pulizija għamlu qabdiet konsiderevoli u ħadmu bla heda, però l-persuni li fittxew is-sustanzi ma qalux li kien hemm xi nuqqas ta’ sustanzi; sfortunatament in-networks tad-droga huma li huma, jiġifieri din hija operazzjoni klandestina, min jidħol bid-dgħajjes… jiġifieri avolja jkun hemm restrizzjonijiet fuq l-ajru u fuq il-baħar, jaraw minn fejn jidħlu.” Is-Sur Gatt jgħid li l-uniku tnaqqis osservat kien dak tad-droga sintetika, li tinkludi fost oħrajn l-ecstasy, l-LSD, il-metamphetamine, bath salts u marijuana sintetika. “Iġifieri li kellna indikazzjoni forsi min-naħa ta’ droga sintetika, li ħafna minnha tiġi bil-posta, hemm kien hemm sinjali ta’ tnaqqis.” Għall-mistoqsijiet ta’ TVM, il-Pulizija qalet li mill-investigazzjonijiet li saru, ma kinetx innutata differenza fil-kwalità tad-droga fis-suq Malti. Rigward każi riċenti ta’ overdose, il-Pulizija qalet li l-Iskwadra ta’ Kontra d-Droga ma nnutawx xi żieda partikolari. Qalet ukoll li l-każijiet riċenti ta’ teħid eċċessiv ta’ droga ma jidhirx li kienu marbuta ma’ nuqqas ta’ konsum tad-droga tul il-pandemija. Skont id-Direttur tal-Caritas, fl-erba’ xhur tal-pandemija, dawk dipendenti mid-droga fittxew l-għajnuna għal raġunijiet għal kollox differenti, fosthom 120 ruħ li talbu l-għajnuna tal-Caritas għall-ewwel darba. “Min kien diġa f’sitwazzjoni stressanti minħabba d-droga imbagħad spiċċa f’diffikultajiet oħrajn, min għax tilef ix-xogħol, min ma setax iħallas il-kera, u kellu jmur mal-familja, u allura żdidilhom l-istress b’mod sostanzjali,” qal id-Direttur tal-Caritas. Is-Sur Gatt qal li l-Caritas għadu jsib għajnuna mill-Awtorità tal-Istandards u l-awtoritajiet tas-saħħa, li qed jittestjaw lill-persuni għall-Covid-19 qabel dawn jidħlu f’xi waħda mid-djar residenzjali. “Aħna nikkollaboraw ukoll ma’ entitajiet oħra bħal Sedqa u l-Oasi, biex kemm jista’ jkun issa b’mod partikolari li hemm iktar opportunità ta’ ftuħ ta’ servizzi, min ikollu bżonn l-għajnuna jirċeviha.” Issa li l-agħar jidher li għadda, is-Sur Gatt jgħid li s-servizzi ġew kważi lura għan-normal, u appella biex ħadd ma joqgħod lura milli jfittex l-għajnuna."
2020-07-15,Il-biċċerija kienet kruċjali għall-provvista tal-ikel f’pajjiżna matul il-Covid-19 – Il-Prim Ministru,https://www.tvm.com.mt/mt/news/il-biccerija-kienet-krucjali-ghall-provvista-tal-ikel-fpajjizna-matul-il-covid-19-il-prim-ministru/,"Il-Prim Ministru Robert Abela ħabbar li se jitwaqqaf għal kollox l-użu tal-heavy fuel oil fil-biċċerija tal-Marsa. F’laqgħa mal-ħaddiema tal-biċċerija pubblika, Dr Abela għaraf l-irwol kruċjali tal-post tul il-pandemija tal-coronavirus biex żgurat provista’ ta’ laħam frisk. Qal li fl-aħħar ħames snin, prova tal-fiduċja tal-gvern fil-prodott Malti kien l-investiment ta’ madwar €8 miljuni biex fil-biċċerija saru madwar 60 proġett differenti li biddlu l-biċċerija f’faċilità li hi xempju ta’ kwalità tal-produzzjoni agrikola Maltija. Il-Prim Ministru ħabbar investiment ġdid biex jiddaħħlu teknoloġiji moderni li jużaw anqas enerġija. Dan jinkludi l-istallazzjoni ta’ madwar 700 pannella li mistennija jnaqqsu l-konsum tal-elettriku fil-biċċerija f’terz u jkopru d-domanda fil-parti l-kbira tal-ġurnata. Barra minn hekk, qal li l-ilma mhux ser jibqa’ jissaħħan bl-użu ta’ boilers li jaħdmu bil-heavy fuel oil, li spjega li hu l-agħar tip ta’ fjuwil fil-ġenerazzjoni tal-elettriku u minflok se tintuża sistema li tnaqqas l-emissjonijiet fl-arja. "
2020-07-15,L-ebda każ ġdid ta’ Covid-19 f’Malta għas-sitt jum infila – tfiq persuna oħra,https://www.tvm.com.mt/mt/news/l-ebda-kaz-gdid-ta-covid-19-fmalta-ghas-sitt-jum-infila-tfiq-persuna-ohra/,"Għas-sitt jum infila, l-awtoritajiet tas-saħħa rrappurtaw li ma sabu l-ebda każ ġdid ta’ COVID-19. Irrapportaw ukoll li kien hemm persuna waħda li fieqet u b’hekk telgħu għal 661 l-ammont ta’ persuni li rkupraw mill-coronavirus. F’Malta għad fadal biss erba’ każi attivi. L-awtoritajiet tas-saħħa qalu li bejn ilbieraħ u llum għamlu 985 swab test għal total ta’ 109,538 test. Sa mill-bidu tal-pandemija, din kienet l-ewwel darba li Malta ma rrappurtat l-ebda każ ġdid għas-sitt ijiem infila. Mil-lum l-ajruport internazzjonali ta’ Malta fetaħ għall-ivvjaġġar għal mill-inqas 28 pajjiż ieħor wara li fl-1 ta’ Lulju reġa’ nfetaħ għal 20 destinazzjoni fl-Ewropa."
2020-07-15,"34,512 telefonata fuq żewġ helplines dwar benefiċċji soċjali waqt il-perjodu tal-Covid-19",https://www.tvm.com.mt/mt/news/34512-telefonata-fuq-zewg-helplines-dwar-beneficcji-socjali-waqt-il-perjodu-tal-covid-19/,"Sas-26 ta’ Ġunju 2020, matul il-perjodu tal-COVID-19, saru 24,152 telefonata fuq il-linja tat-telefon 25903000. Fi tweġiba għal mistoqsija parlamentari tad-deputat tal-Partit Nazzjonalista Ivan Bartolo, il-Ministru għall-Familja, Drittijiet tat-Tfal u Solidarjetà Soċjali, Michael Falzon qal li dan il-helpline m’għadux fis-seħħ, hekk kif mid-data imsemmija, reġgħu fetħu għal pubbliku id-Distretti Uffiċċjali. Żied li madanakollu, l-pubbliku, xorta għadu jista’ jinqeda permezz tal linja tat-telefone 153; li hija l-linja uffiċċjali tas-Servizz.Gov Il-Ministru Falzon qal ukoll li fuq il-linja 25903030, matul il-perjodu tal-COVID-19, sat-23 ta’ Ġunju 2020 saru 10,360 telefonata. Qal li wara din id-data, l-linja 25903030, ma baqatx fis-seħħ, iżda il-linji bdew jiġu trasferiti fuq linja diretta tal-Anzjanita’ Attiva u Kura fil-Kommunità. Il-Ministru għall-Familja, Drittijiet tat-Tfal u Solidarjetà Soċjali qal li l-informazzjoni dwar iż-żewġ helplines imsemmija, ma tinżammx skont ir-reġjun minn fejn kienet qed issir it-telefonata. Qal li ż-żewġ linji kienu twaqqfu għal assistenza dwar benefiċċji soċjali kemm kontributorji kif ukoll dawk mhux kontributorji (b’referenza għat-25903030), u għal mistoqsijiet fuq servizzi u għajnuna lil anzjani.    "
2020-07-15,Hong Kong b’miżuri kontra l-coronavirus minħabba l-firxa tat-tielet mewġa,https://www.tvm.com.mt/mt/news/hong-kong-bmizuri-kontra-l-coronavirus-minhabba-l-firxa-tat-tielet-mewga/,"Hong Kong reġa’ daħħal fis-seħħ miżuri stretti biex tinżamm id-distanza soċjali fl-isfond tat-tielet mewġa ta’ coronavirus li qed tinfirex mal-belt. Il-passiġġieri kollha fuq it-trasport pubbliku huma obbligati li jilbsu maskra. Ristoranti ma jistgħux iservu klijenti ġewwa bejn is-6 p.m. u l-5 a.m. filwaqt li l-ħwienet tax-xorb ingħalqu għal kollox. In-nies ma jistgħux jinġabru f’ġemgħat ta’ aktar minn erbgħa u postijiet bħal gyms, ħwienet ta’ sbuħija u theme parks, reġgħu ingħalqu. Esperti tas-saħħa pubblika qed jgħidu li din it-tielet mewġa ta’ infezzjoni li qed tinfirex f’Hong Kong hija l-agħar waħda s’issa. Bejn il-5 u l-11 ta’ Lulju ġew irreġistrati 173 każ ġdid ta’ Covid-19 f’Hong Kong li minnhom 107 ġew trasmessi lokalment."
2020-07-14,Ebda każ ġdid tal-COVID-19 f’Malta – jibqgħu 5 l-każi attivi,https://www.tvm.com.mt/mt/news/ebda-kaz-gdid-tal-covid-19-fmalta-jibqghu-5-l-kazi-attivi/,"Għall-ħames ġurnata konsekuttiva l-awtoritajiet tas-saħħa rrappurtaw li ma sabu l-ebda każ ġdid ta’ COVID-19 u ma kien hemm l-ebda persuna li fieqet biex b’hekk fadal ħames każi attivi f’Malta. L-awtoritajiet qalu li bejn ilbieraħ u llum għamlu 931 swab test għal total ta’ ftit iktar minn mija u tmint elef test. Sa mill-bidu tal-pandemija, din kienet l-ewwel darba li Malta ma rrappurtat l-ebda każ ġdid għall-ħamest ijiem infila. Minn għada, l-ajruport internazzjonali ta’ Malta se jkun miftuħ għalll-ivvjaġġar għal mill-inqas 28 pajjiż ieħor wara li fl-1 ta’ Lulju reġa’ nfetaħ għal 20 destinazzjoni fl-Ewropa."
2020-07-14,Il-WHO twissi li l-COVID-19 tista’ tiggrava,https://www.tvm.com.mt/mt/news/il-who-twissi-li-l-covid-19-tista-tiggrava/,"Id-Direttur Ġenerali tal-Għaqda Dinjija tas-Saħħa, il-WHO, Dr Tedros Adhanom Ghebreyesus qal li l-pandemija tal-Covid-19 se tkompli tiggrava jekk il-gvernijiet mhux se jieħdu iktar azzjoni deċiżiva f’pajjiżhom biex jikkontrollaw l-imxija. Adhanom Ghebreyesus qal li hemm wisq pajjiżi li qegħdin fid-direzzjoni l-ħażina u li għalhekk il-każijiet tagħhom splodew, għaliex ma ħadux il-miżuri kif kienu mitluba li jagħmlu. L-Amerika hija l-epiċentru tal-pandemija bħalissa, fejn fl-Istati Uniti biss hemm kkonfermati 3.3 miljun każ, u mietu 135,000. Il-Who qalet li biex il-pandemija tigi kkontrollata, il-miżuri li tant ilhom jippritkaw dwarhom, dik ta’ distanza soċjali, ħasil tal-idejn, u lbies tal-maskri trid tittieħed bis-serjetà."
2020-07-14,Franza tirrikonoxxi l-ħidma tal-ħaddiema fis-saħħa b’żieda fil-paga,https://www.tvm.com.mt/mt/news/franza-tirrikonoxxi-l-hidma-tal-haddiema-fis-sahha-bzieda-fil-paga/,"Franza tirrikonoxxi l-ħidma tat-tobba, l-infermiera u ħaddiema oħra fis-settur tas-saħħa matul l-imxija Covid-19 b’żieda sostanzjali fil-pagi. Il-ftehim iffirmat fis-sigħat li għaddew mal-unions li jirrappreżentaw lill-ħaddiema jiswa mat-tmien biljun ewro. Permezz tiegħu s-salarju medju tal-ħaddiema fis-settur tas-saħħa se jiżdiedu b’€183 fix-xahar. Il-ftehim tħabbar hekk kif illum Franza qed tfakkar Jum il-Bastilja – Jum Nazzjonali."
2020-07-13,L-ebda każ ġdid ta’ Covid-19 f’Malta,https://www.tvm.com.mt/mt/news/l-ebda-kaz-gdid-ta-covid-19-fmalta/,"Baqgħu ħamsa l-każijiet attivi tal-Covid-19 f’Malta, hekk kif mill-bieraħ ‘l hawn ma kien hemm ebda każ ġdid ta’ infezzjoni, u lanqas ta’ fejqan. Dawn ir-riżultati ħarġu wara li fl-aħħar 24 siegħa saru 456 test, biex b’kollox s’issa saru 107,622 swab tests. It-total ta’ persuni li fiequ f’Malta huwa ta’ 660."
2020-07-12,L-ebda każ ġdid ta’ Coronavirus f’Malta – 2 oħra mfejqa,https://www.tvm.com.mt/mt/news/l-ebda-kaz-gdid-ta-coronavirus-fmalta-2-ohra-mfejqa-2/,Il-Ministeru għas-Saħħa ħabbar li fl-aħħar 24 siegħa ma ħareġ l-ebda każ ġdid ta’ coronavirus f’Malta bil-każijiet attivi issa jinżlu għal 5 hekk kif fiequ 2 persuni oħra. B’kollox f’Malta u Għawdex kellna 674 każijiet b’9 minnhom fatali.   
2020-07-12,Sa fl-aħħar Donald Trump jilbes il-maskra,https://www.tvm.com.mt/mt/news/sa-fl-ahhar-donald-trump-jilbes-il-maskra/,"Għall-ewwel darba minn meta faqqgħet il-pandemija, il-President Amerikan Donald Trump libes il-maskra fil-pubbliku. Huwa għamel dan meta żar l-isptar militari Walter Reed lil hinn minn Washington fejn iltaqa’ ma’ suldati midruba u dawk li jieħdu ħsiebhom. F’kummenti li ta hekk kif ħareġ mill-White House, Donald Trump qal li hu qatt ma kellu xejn kontra l-maskri u li ħass li kellu jilbes waħda għax huwa żmien opportun li jagħmel dan. Trump qabel kien qed jiddieħaq bl-idea li wieħed jilbes maskra u kien anki rredikola lir-rival tiegħu Joe Biden talli għamel dan. Iżda f’kummenti li ta lill-ġurnalisti qal li ħass li kellu juri rispett lejn is-suldati midruba u jilbes maskra għaliex dawn huma nies vulnerabbli."
2020-07-11,Elezzjonijiet reġjonali fit-Tramuntana ta’ Spanja fost il-kriżi tal-Covid-19,https://www.tvm.com.mt/mt/news/elezzjonijiet-regjonali-fit-tramuntana-ta-spanja-fost-il-krizi-tal-covid-19/,"Ir-reġjuni fit-Tramuntana ta’ Spanja – dak Bask u r-reġjun ta’ Galicia qed jaffaċċjaw imxija ġdida ta’ coronavirus waqt li l-votanti għada mistennija jivvutaw fl-ewwel elezzjonijiet reġjonali mindu bdiet il-COVID-19 f’Marzu li għadda. L-awtoritajiet fil-belt ta’ Bilbao, żiedu l-għadd ta’ postijiet ta’ votazzjoni b’25% bil-għan li tinżamm id-distanza soċjali bejn il-votanti. L-elezzjonijiet fiż-żewġ reġjuni kellhom isiru f’April, imma ġew posposti wara li Spanja daħlet f’lockdown fil-bidu ta’ Marzu. L-awtoritajiet qalu li l-madwar 450 persuna li għandhom il-coronavirus fiż-żewġ reġjuni mhux se jitħallew jivvutaw."
2020-07-11,Ebda każ ġdid ta’ Covid-19 f’Malta,https://www.tvm.com.mt/mt/news/ebda-kaz-gdid-ta-covid-19-fmalta/,"Baqgħu 7 l-każi attivi ta’ coronavirus f’Malta wara li fl-aħħar 24 siegħa minn 742 swab test, ma nstab l-ebda każ ġdid. Fl-aħħar 24 siegħa, ma ġie dikjarat lanqas ħadd aktar li rkupra mill-virus. L-ammont ta’ persuni li rkupraw mill-Covid-19 f’Malta baqa’ ta’ 658 filwaqt li t-total ta’ persuni li irriżultaw pożittivi għall-virus minn meta feġġ l-ewwel każ f’Malta fis-7 ta’ Marzu li għadda baqa’ 674. B’kollox sal-lum saru 106,425 swab test."
2020-07-11,ARA: Kunċerti minn fuq xarabank double decker f’diversi lokalitajiet f’Malta u f’Għawdex,https://www.tvm.com.mt/mt/news/ara-kuncerti-minn-fuq-xarabank-double-decker-fdiversi-lokalitajiet-fmalta-u-fghawdex/,"Il-prekawzjonijiet minħabba l-Covid qanqlu l-ħtieġa għal aġġustamenti fil-mod kif jiġu organizzati l-festivals u l-avvenimenti. Għal dan il-għan, Festivals Malta fasslet Festival li qed issir abbord double decker li qed iddur diversi lokalitajiet madwar Malta u Għawdex. Festival tal-mużika uniku għal dan is-sajf li se jipprovdi divertiment lil residenti f’aktar minn 50 lokalità permezz ta’ kunċerti minn fuq xarabank double decker li ġiet attrezzata għal dan il-għan. Il-kunċerti jammontaw għal iżjed minn 80 siegħa ta’ mużika li jinkludu s-sehem ta’ Sterjotipi, Corazon, Skald, Paul Giordimaina, Ivan Grech, Dorothy Bezzina, għannejja u ħafna aktar artisti. Il-Hybrid festival li huwa organizzat minn Festivals Malta kien ispirat mill-pandemija tal-COVID-19 li nisslet il-ħtieġa għad-distanza soċjali. Għal dan il-għan, Festivals Malta qed tistieden in-nies jibqgħu fi djarhom u jsegwu minn fuq il-bjut, il-gallariji jew minn wara t-twieqi. L-organizzaturi qalu li b’hekk, permezz tal-mużika u l-kultura tikber l-għaqda. ll-kunċerti ta’ tmiem din il-ġimgħa se jsiru fil-pjazez ewlenin ta’ Ħ’Attard u l-Mosta, il-Fgura, Wied il-Għajn u x-xatt tal-Kalkara u tall-Isla. "
2020-07-10,L-ebda każ ġdid ta’ Coronavirus f’Malta – 2 oħra mfejqa,https://www.tvm.com.mt/mt/news/l-ebda-kaz-gdid-ta-coronavirus-fmalta-2-ohra-mfejqa/,"Il-Ministeru għas-Saħħa kkonferma li fl-aħħar 24 siegħa ma kien hemm l-ebda każ ġdid ta’ Coronavirus f’Malta. Żewġ persuni oħra ġew imfejqa mill-marda biex issa t-total ta’ persuni li għelbu l-marda jitilgħu għal 658, b’7 każijiet biss jibqgħu attivi. "
2020-07-09,Il-PM dwar tliet lezzjonijiet għad-dinja mill-COVID-19 f’summit virtwali tal-ILO,https://www.tvm.com.mt/mt/news/il-pm-dwar-tliet-lezzjonijiet-ghad-dinja-mill-covid-19-fsummit-virtwali-tal-ilo/,"Il-COVID-19 u x-xogħol ġew diskussi minn mexxejja minn madwar id-dinja f’summit virtwali organizzat mill-Għaqda Dinjija tax-Xogħol, l-ILO. Fil-fehma tal-kap tal-organizazzjoni, il-pandemija tefgħet id-dinja tax-xogħol fi kriżi bla preċedent. F’messaġġ waqt is-summit, il-Prim Ministru Robert Abela tkellem dwar l-effetti pożittivi li qal kellhom il-miżuri ekonomiċi li daħħal il-gvern tul il-pandemija u saħaq li għal darb’oħra ntwera li l-mudell ta’ djalogu soċjali fejn il-vuċi tal-ħaddiema u ta’ min iħaddem tingħata importanza hija huwa kruċjali. Il-Prim Ministru Robert Abela silet tliet lezzjonijiet għas-soċjetà globali mill-pandemija. F’diskors lis-summit tal-Ghaqda Dinija tax-Xoghol dwar l-impatt tal-Covid 19 fuq il-ħaddiema u l-ġustizzja soċjali, Dr Abela qal li l-pandemija wriet l-importanza tal-istituzzjonijiet internazzjonali bħal mhi l-Ghaqda Dinija tas-Saħħa. Żied jgħid li t-tieni lezzjoni hi l-importanza li isir użu akbar mit-teknoloġija fid-dinja tax-xogħol li qal jista’ jkollha impatt importanti biex jissolvew problemi bħal bidla fil-klima. Il-Prim Ministru qal li l-pandemija wriet ukoll is-siwi tad-djalogu soċjali fejn il-vuċi tal-ħaddiema u ta’ min iħaddem tingħata importanza. Sostna li l-pajjiżi bi djalogu soċjali attiv qed imorru ferm aħjar minn pajjiżi oħra. “Malta being one of the most open economies in the world, with such a dependence on tourism, is an example of how a greater social cohesion is the best response to the pandemic. At the height of the medical emergency, government brought together employers and trade unions and forged, a new social pact. We agreed that instead of just legislating a minimum wage until the economic shock persists, government would pay an ammount higher than the minimum wage to all “qal il-Prim Ministru Robert Abela. Il-Prim Ministru elenka l-miżuri li ħadet Malta fil-qasam ekonomiku u socjali biex itaffi l-effetti tal-pandemija. Hu qal li bis-saħħa t’hekk Malta rnexxielha tillimita l-impatt fuq l-ekonomija. Dr Abela wera ruħu fiduċjuż li Malta ser toħroġ aktar malajr mill-effetti tal-pandemija. Huwa qal li ta’ min iħares x’ġara aktar minn 100 sena ilu f’ċirkustanzi simili. Innota li kien hemm gvernijiet li taw sostenn ekonomiku u oħrajn li mxew b’awsterità’ u kien hemm min adotta nazzjonaliżmu ekonomiku u min baqa’ miftuħ għal kummerċ u investiment barrani. Il-Prim Ministru stqarr li l-istorja wriet li sehem aktar attiv min-naħa tal-Gvern flimkien ma’ orjentament miftuħ kienu s-soluzzjonijiet li ħadmu. Is-summit tal-ILO sar fl-isfond ta’ ricerka li uriet li 93 fil-mija tal-ħaddiema fid-dinja qed jiffaċċjaw xi forma ta’ impatt fl-impjieg tagħhom minħabba l-pandemija. F’Malta l-impatt skont ċifri tal-NSO inħass minn madwar 62 fil-mija tal-impjegati. Il-kap tal-għaqda dinjija tax-xogħol, Guy Ryder, qal li fiċ-ċirkustanzi wieħed ma jridx iħares lejn is-saħħa jew lejn l-impjiegi weħidhom għax settur jorbot mal-ieħor. “Let’s be clear: it’s not a choice between health or jobs and the economy. They are interlinked: we will either win on all fronts or fail on all fronts,” qal il-kap tal-għaqda dinjija tax-xogħol, Guy Ryder."
2020-07-09,Jiżdiedu l-ħinijiet tal-viżitaturi f’Mater Dei,https://www.tvm.com.mt/mt/news/jizdiedu-l-hinijiet-tal-vizitaturi-fmater-dei/,"Daħlu fis-seħħ mil-lum ħinijiet ġodda għall-viżitaturi fl-Isptar Mater Dei. Mas-siegħa li tibda fil-5.00 p.m., l-isptar issa qed idaħħal ukoll viżitaturi għal siegħa li tibda fil-11.30 a.m. Il-ħinijiet il-ġodda japplikaw mit-Tnejn sal-Ħadd, bl-awtoritajiet ifakkru li ħdejn kull pazjent jista’ jkun hemm sa persuna waħda li tird tilbes il-maskra jew visor, Ifakkru wkoll li jekk persuna tħossha ma tiflaħx, m’għandhiex tmur tara pazjenti."
2020-07-09,Żbilanċ ta’ kważi €337 miljun fil-finanzi tal-gvern,https://www.tvm.com.mt/mt/news/zbilanc-ta-kwazi-e337-miljun-fil-finanzi-tal-gvern/,"L-effetti tal-pandemija fuq id-dħul u l-infiq tal-gvern bdew jidhru mill-ewwel tliet tax-xhur tas-sena. Ċifri tal-Uffiċċju Nazzjonali tal-Istatistika juru li fl-ewwel kwart tas-sena, l-gvern kellu żbilanċ fil-finanzi tiegħu ta’ kważi €337 miljun. Fl-istess tliet xhur tas-sena l-oħra l-iżbilanċ kien inqas minn €44 miljun. L-NSO qal li d-dħul tal-gvern bejn Jannar u Marzu naqas bi kwazi €194 miljun. B’effett tal-pandemija, d-dħul tal-gvern naqas mis-sorsi kollha hekk kif l-ekonomija bdiet tħoss l-effetti tar-restrizzjonijiet u tal-miżuri tal-gvern. U waqt li d-dħul tal-gvern naqas, in-nefqa fl-ewwel kwart tas-sena żdied bi kwazi €100 miljun. Kważi €37 miljun minhom tħallsu bħala suppliment tal-pagi li l-gvern ta biex ma jintilfux l-impjiegi fil-pandemija. Id-dejn tal-gvern sa Marzu kien viċin is-€6 biljun."
2020-07-09,"Każ ġdid ta’ Covid-19 f’Malta, tnejn oħra mfejqa",https://www.tvm.com.mt/mt/news/kaz-gdid-ta-covid-19-fmalta-tnejn-ohra-mfejqa/,"Fl-aħħar 24 siegħa ħareġ każ ġdid ta’ Covid-19 f’Malta, wara li saru 809 swab test. Dan huwa każ lokali li feġġ fil-komunità, bil-persuna infettata li ma kellhiex sintomi. Il-Ministeru għas-Saħħa qal ukoll li fl-aħħar 24 siegħa kien hemm żewġ persuni oħra li fiequ minn dan il-virus. Każijiet li għadhom attivi hemm 9, hekk kif 656 fiequ u 9 tilfu ħajjithom."
2020-07-09,Jaqbżu t-12-il miljun il-każijiet ta’ coronavirus fid-dinja,https://www.tvm.com.mt/mt/news/jaqbzu-t-12-il-miljun-il-kazijiet-ta-coronavirus-fid-dinja/,"Qabżu t-12-il miljun il-każijiet madwar id-dinja ta’ coronavirus li minnhom irkupraw 6,587,439. Ġew irreġistrati wkoll 549,508 mewt globalment mill-Covid-19. Tokyo l-Ġappun, irreġistra rekord ta’ 224 ta’ infezzjonijiet ġodda li huwa ogħla mir-rekord ta’ infezzjonijiet rekord li kien irreġistra fis-17 ta’ April. L-infezzjonijiet ġodda kienu għoljin f’dawn l-aħħar sebat ijiem iżda uffiċjali qalu li mhux neċessarju stat ġdid ta’ emerġenza. Fl-Indja li għandha t-tielet l-ogħla ammont ta’ infezzjonijiet bil-coronavirus, wara l-Istati Uniti u l-Brażil, il-każijiet il-ġodda għadhom qed jiżdiedu b’rata mgħaġġla iżda l-imwiet mhux daqshekk. S’issa fl-Indja ġew irreġistrati ftit aktar minn 20,000 mewt bil-Covid-19. L-Istati Uniti rreġistraw rekord ieħor ta’ infezzjonijiet ġodda. Skont Reuters fl-aħħar 24 siegħa kienu kkonfermati aktar minn 60,000 każ ġdid. Il-President Donald Trump qal li dawn il-każijiet huma riflessjoni tat-testing li qed isir filwaqt li r-rata ta’ imwiet li hija inqas minn meta l-pandemija kienet fl-aqwa tagħha f’nofs April, tirrifletti kif il-pajjiż qed jimmaniġja s-sitwazzjoni. Għat-tieni ġurnata infila l-ammont ta’ persuni li mietu bil-Covid-19 fl-Istati Unit, kien ta’ aktar minn 900. Il-medja ta’ sebat ijietm, ta’ imwiet kuljum hija ta’ 585 – ħafna inqas minn 2,255 kif kienet f’April. Għat-tieni lejl konsekuttiv, dimostranti fil-kapitali tas-Serbja, Belgrade, ġew fl-inkwiet mal-pulizija. Id-dimostranti bdew jipprotestaw it-Tlieta wara li t-Tnejn tħabret curfew għal tmiem il-ġimgħa mill-Ġimgħa filgħaxija sat-Tnejn filgħodu. Iżda l-protesti spiċċaw vjolenti u matulhom indarbu 10 uffiċjali tal-pulizija. Deċiżjoni dwar jekk il-curfew hix se tiġi mplimentata jew le minn għada, mistennija tingħata aktar tard illum. Sadattamt, mal-ħames miljun ruħ f’Melbourne huma projbiti milli joħorġu minn djarhom għal sitt ġimgħat. Huma jistgħu joħoġru biss għal raġunijiet essenzjali li huma biex jistudjaw jew biex jaħdmu jekk ma jistgħux jagħmlu dan mid-dar; biex jagħmlu eżerċizzju fiżiku, biex jixtru prodotti essenzjali u biex jirċievu għajnuna medika. Reġgħu ingħalqu l-gyms, il-pixxini, il-ħwienet tas-sbuħija u s-swali taċ-ċinema fost postijiet oħrajn. Ristoranti u kafetteriji għalqu wkoll iżda jistgħu joffru s-servizz ta’ takeaway."
2020-07-09,Mit-Tnejn li ġej tista’ terġa’ żżur lill-qraba fis-swali ta’ San Vinċenz,https://www.tvm.com.mt/mt/news/mit-tnejn-li-gej-tista-terga-zzur-lill-qraba-fis-swali-ta-san-vincenz/,"It-tmexxija ta’ San Vinċenz de Paule ħabbret li minn nhar it-Tnejn 13 ta’ Lulju se jinfetħu l-bibien tas-swali ta’ San Vinċenz għall-viżitaturi bl-appuntament. Fi stqarrija l-faċilità ta’ San Vincenz qalet li d-deċiżjoni ttieħedet għaliex s-sitwazzjoni tal-Covid-19 fis-swali ġiet ikkontrollata b’mod effettiv ħafna bis-saħħa tad-dedikazzjoni tal-ħaddiema u l-kooperazzjoni tal-klijenti. Intqal li l-operat li bih se jitmexxew dawn iż-żjarat mill-qraba u l-ħbieb tal-anzjani ġie diskuss u maqbul mal-awtoritajiet tas-saħħa pubblika. Din in-normalità l-ġdida fil-fatt se tassigura kemm sigurtà kif ukoll dinjità għall-anzjani filwaqt li jiġu osservati l-linji gwida kontra t-tixrid ta’ mard. B’effett mit-13 ta’ Lulju ż-żjarat se jsiru bejn l-10.30am u 12.00pm u bejn l-4.00pm u s-7.00pm, u jridu jsiru bl-appuntament mal-Customer Care ta’ San Vinċenz De Paul fuq 22912373. Hawnhekk il-viżitaturi li jkunu se jattendu jridu jagħtu l-isem u n-numru tal-karta tal-identià tagħhom. It-telefonati għall-appuntamenti jistgħu jsiru mit-Tnejn sal-Ġimgħa bejn it-8.00am u l-5.00pm. Jistgħu jattendu massimu ta’ 2 viżitaturi għal kull appuntament, u kull viżitatur irid iġib miegħu maskra jew visor u jrid jilbishom tul il-vista kollha. Dakinhar tal-appuntament il-viżitaturi jridu jirreġistraw l-wasla tagħhom fil-Main Gate u jippreżentaw il-karta tal-identità. Wara r-reġistrazzjoni l-viżitaturi jridu jgħaddu mill-proċess ta’ screening fejn hawnhekk tiġi ċċekkjata t-temperatura tagħhom."
2020-07-08,L-ilbies tal-maskri huwa obbligatorju biex taqsam il-fliegu,https://www.tvm.com.mt/mt/news/l-ilbies-tal-maskri-huwa-obbligatorju-biex-taqsam-il-fliegu/,Il-Kumpanija Gozo Channel Operations Limited fi stqarrija fakkret lill-pubbliku li l-ilbies tal-maskri huwa obbligatorju. L-ilbies tal-maskri baqa’ obbligatorju kemm fit-terminals kif ukoll fuq il-vapuri kollha.
2020-07-08,Melbourne mill-ġdid taħt lockdown,https://www.tvm.com.mt/mt/news/melbourne-mill-gdid-taht-lockdown/,"F’Melbourne, fl-Awstralja reġgħu imponew lockdown minħabba żieda fl-infezzjonijiet tal-coronavirus. Mal-ħames miljun persuna mhux ser jitħallew joħorġu mid-dar għas-6 ġimgħat li ġejjin ħlief għal raġunijiet essenzjali."
2020-07-08,Ebda każ ġdid tal-COVID-19 f’Malta – 10 każijiet attivi f’Malta,https://www.tvm.com.mt/mt/news/ebda-kaz-gdid-tal-covid-19-fmalta-10-kazijiet-attivi-fmalta/,"Niżlu għal 10 il-każijiet attivi tal-COVID-19 f’Malta. Dan wara li għal darb’oħra, fl-aħħar 24 siegħa ma kien hemm ebda każ ġdid irreġistrat. Fuq nota pożittiva oħra fieqet persuna. Biex b’hekk s’issa fiequ minn din il-pademija 654 persuna. Fl-aħħar aġġornament mill-Ministeru għas-Saħħa ntqal li bħalissa 3 pazjenti qed jiġi rikoverati fl-isptarijiet, 2 fl-Isptar San Tumas u pazjent ieħor fl-Isptar Boffa. B’kollox s’issa saru 104,088 swab tests."
2020-07-07,Erba’ xhur mill-ewwel każ ta’ Covid-19 f’Malta… x’inhi s-sitwazzjoni llum?,https://www.tvm.com.mt/mt/news/erba-xhur-mill-ewwel-kaz-ta-covid-19-fmalta-xinhi-s-sitwazzjoni-llum/,"F’għeluq ir-raba’ xahar minn meta feġġ l-ewwel każ tal-coronavirus f’Malta, ir-rata ta’ trasmissjoni tal-virus minn persuna għall-oħra, l-hekk imsejjaħ R Factor, nizel għal 0.33, li jfisser li tliet persuni jistgħu jinfettaw persuna oħra. Is-Supretendent tas-Saħħa Pubblika, il-Professur Charmaine Gauci, qalet li qabel ma tinstab tilqima effettiva, ma nistgħux ngħidu li nkunu ħielsa mill-coronavirus. “Kien hemm ħafna pajjiżi li kellhom numru ta’ ġranet fejn ma kellhomx każijiet u qalu li huma ‘Covid free’, però din hija ċara li inti tista’ tgħid li inti ‘Covid free’ meta tiġi tilqima li tkun effettiva u li jkollna biżejjed biex inkunu nistgħu nagħtuha lill-popolazzjoni kollha.” Il-Professur Gauci saħqet li għalkemm dan l-aħħar kien hemm ġranet meta l-ebda test ma ħareġ pożittiv, ma jfissirx li nistgħu nwarrbu l-miżuri ta’ mitigazzjoni. “Importanti li aħna nibqgħu nieħdu dawk il-mezzi kollha ta’ mitigazzjoni biex aħna nżommu s-sitwazzjoni stabbli.” Hija appellat biex tibqa’ tinżamm id-distanza soċjali ta’ żewġ metri bejn persuna u oħra, il-ħasil tal-idejn bis-sapun u l-ilma jew bis-sanitizer tal-alkoħol, u l-ilbies tal-maskri jew visors. Spjegat li studji juru li r-rata ta’ trażmissjoni tal-virus tonqos ħafna bl-użu tal-maskri. “Aħna għandna nkunu responsabbli u li nirispettaw lil ħaddieħor, li inti jekk nuża maskra jien qed nipproteġi lilek, jekk tuża maskra inti qed tipproteġi lili, allura mhux biżżejjed li qed nilbisha jien biss. Irid jilbisha kulħadd.” Il-Professur Gauci qalet li għalkemm l-emerġenza ta’ saħħa pubblika tneħħiet, il-maskri għandhom jintlibsu skont l-Att dwar is-Saħħa Pubblika. “In fatti inti għandek postijiet bħal pereżempju fir-retail outlet, fil-banek, fuq il-postijiet tal-linja speċjalment fejn ħa tiltaqa’ ma’ ħafna nies fuq mezzi ta’ trasport oħra bħal pereżempju l-vapur taċ-Ċirkewwa – dawn huma importanti ħafna u anke bil-liġi li jintlibsu.” Dwar il-fatt li Malta rnexxielha tikkontrolla l-virus mingħajr lockdown sħiħ, il-Professur Gauci qalet li dan kien ir-riżultat ta’ diversi fatturi -ewlenin fosthom it-testijiet, l-iżolament tal-persuni pożittivi għall-virus, u kwarantina għall-persuni qrib tagħhom. “Waħda mill-aqwa għodod li kellna f’idejna hija li rajna lin-nies li kkopperaw, kienu edukati, li huma wkoll ikkontrollaw lilhom infushom.” Għat-tieni darba f’anqas minn ġimgħa, l-awtoritajiet tas-saħħa kkonfermaw it-tieni każ impurtat – din id-darba ta’ passiġier ta’ nazzjonalità barranija li għandu permess ta’ residenza f’Malta. Il-Professur Gauci qalet li dawn it-titjiriet ta’ riptarijazzjoni għadhom isiru għal ċittadini Maltin u għal persuni li għandhom permess li jgħixu f’Malta u jinsabu f’pajjiż li mhux fil-lista tal-għoxrin destinazzjoni fl-Ewropa fejn bdew it-titjiriet bi skeda. Spjegat li dawn il-persuni jridu jagħmlu test qabel ma jitilqu, jagħmlu ieħor meta jaslu f’Malta u jerġa’ jsirilhom test ieħor meta jkunu fi kwarantina. Minkejja li fil-ħmistax ta’ Lulju se jitneħħew ir-restrizzjonjiet ta’ vjaġġar minn u lejn pajjiżi oħrajn, il-Professur Gauci qalet li xorta ser ikun hemm lista ta’ pajjiżi meqjusa ta’ riskju għoli li l-ivjaġġar lejhom mhux ser ikun jista’ jsir."
2020-07-07,Fl-Italja: Immultati bil-goff wara li nqabdu bla maskra… u bla ħwejjeġ!,https://www.tvm.com.mt/mt/news/fl-italja-immultati-bil-goff-wara-li-nqabdu-bla-maksra-u-bla-hwejjeg/,"Sitt persuni fir-reġjun tal-Lombardija, fl-Italja, weħlu multa ta’ €3,300 kull wieħed wara li nqabdu mill-Pulizija jiksru iktar minn liġi waħda. Il-persuni, li kienu kollha rġiel ta’ bejn 43 u 68 sena, kienu qegħdin jiffriskaw fuq waħda mill-bajjiet ta’ Abbadia Lariana. Minkejja li ħafna mill-miżuri tal-lockdown ġew illaxkati, id-distanza soċjali u l-ilbies tal-maskri għadhom obbligatorji f’dan ir-reġjun fost l-iktar milquta mill-Covid-19. Il-Pulizija kienet qed tagħmel rondi biex tinforza dawn il-miżuri, meta lemħet lil dawn l-irġiel għarwenin ħuta. Huma kienu mmultati talli mhux biss m’għattewx imnifsejhom, iżda lanqas partijiet oħra, bil-konsegwenza li offendew id-diċenza pubblika."
2020-07-07,"Każ ġdid ta’ Covid-19 f’Malta, persuna oħra mfejqa",https://www.tvm.com.mt/mt/news/kaz-gdid-ta-covid-19-fmalta-persuna-ohra-mfejqa-2/,"Fl-aħħar 24 siegħa ħareġ każ ġdid ta’ Covid-19 f’Malta, wara li saru 930 swab test. Dan huwa każ impurtat, hekk kif il-persuna infettata hija barranija li ġiet f’Malta b’titjira ta’ ripatrijazzjoni. Dan ġie kkonfermat mill-Ministeru għas-Saħħa, fejn intqal ukoll li fl-aħħar 24 siegħa kien hemm persuna oħra li fieqet minn dan il-virus. Każijiet li għadhom attivi hemm 11, hekk kif 653 fiequ u 9 tilfu ħajjithom."
2020-07-07,Studju fi Spanja jnaqqas it-tama li se tinħoloq l-immunità għall-Covid-19,https://www.tvm.com.mt/mt/news/studju-fi-spanja-jnaqqas-it-tama-li-se-tinholoq-l-immunita-ghall-covid-19/,"Studju li sar fi Spanja naqqas it-tama li l-popli se jkunu kapaċi jiżviluppaw dik li tissejjaħ immunità tal-merħla (herd immunity) kontra l-Covid-19. Dan hekk kif instab li 5% biss tal-popolazzjoni fi Spanja kienet żviluppat immunità għal dan il-virus. L-istudju, li sar fuq 61,000 persuna u huwa l-ikbar tax-xorta tiegħu s’issa fl-Ewropa, kien ippublikat fir-rivista medika The Lancet. L-immunità tal-merħla tirreferi għal xenarju fejn biżżejjed nies fil-komunità jkunu mardu bil-virus u żviluppaw reżistenza għalih, b’mod li dan ma jibqax jinxtered. Ir-riżultati tal-istudju wrew li 95% tal-popolazzjoni Spanjola xorta waħda baqgħet suxxettibbli għall-coronavirus, u jsostnu dak li diġà ħareġ minn studji oħra, fosthom studju fuq l-antibodies li sar fuq 2,766 persuna fl-Iżvizzera, li wrew li l-maġġoranza tal-popolazzjoni baqgħet ma ġietx esposta għall-virus. Kwistjoni oħra hija dwar l-antibodies, hekk kif għad hemm mistoqsijiet dwar jekk persuna li fieqet mill-Covid-19 tistax terġa’ timrad biha ‘l quddiem."
2020-07-06,47 persuna għamlu swab test għall-COVID-19 għaxar darbiet,https://www.tvm.com.mt/mt/news/47-persuna-ghamlu-swab-test-ghall-covid-19-ghaxar-darbiet/,"47 persuna għamlu swab test għall-COVID-19 għaxar darbiet. Dan ħareġ fi tweġiba parlamentari tad-deputat Prim Ministru Chris Fearne fil-Parlament. F’rendikont dwar in-nazzjonalità tal-persuni li ġew ikkonfermati bil-COVID-19 mill-bidu ta’ Marzu sal-aħħar ta’ Ġunju, il-Ministru tas-Saħħa Fearne qal li kien hemm 469 persuna Maltija u 202 persuni barranin. Il-persuni kollha li kellhom il-Coronavirus li mhux Maltin ġew minn 13-il pajjiż tal-Unjoni Ewropea u minn 40 pajjiż ieħor. Id-Deputat Prim Ministru Fearne kien qed iwieġeb domandi tad-deputati Hermann Schiavone, Godfrey Farrugia u Cluadette Buttigieg. Il-Ministru Fearne qal li kien hemm 10,027  persuna li għamlu swab test darbtejn waqt li kien hemm 2,513-il persuna li għamluh tliet darbiet."
2020-07-06,L-ebda każ ġdid ta’ Coronavirus f’Malta,https://www.tvm.com.mt/mt/news/l-ebda-kaz-gdid-ta-coronavirus-fmalta/,"Għal darb’oħra, fl-aħħar 24 siegħa ma ħareġ l-ebda każ ġdid ta’ Coronavirus f’Malta. Dan ġie kkonfermat mill-Ministeru għas-Saħħa fejn intqal ukoll li fl-aħħar 24 siegħa ma kienx hemm min fieq mill-marda. Każijiet attivi b’kollox issa hemm 11-il każ. "
2020-07-05,Jiżdiedu l-każijiet f’Melbourne: residenti f’9 torrijiet għoljin f’lockdown strett,https://www.tvm.com.mt/mt/news/jizdiedu-l-kazijiet-fmelbourne-residenti-f9-torrijiet-gholjin-flockdown-strett/,"L-awtoritajiet Awstraljani fit-tieni l-aktar stat popolat, Victoria, qed jagħmlu minn kollox sabiex irażżnu l-imxija tal-coronavirus. L-istat premier Daniel Andrews ħabbar li mat-3,000 familja f’akkomodazzjoni tal-Gvern mifruxa f’disa’ torrijiet għoljin, se jitpoġġew f’lockdown u se jkunu eżentati milli jħallsu l-kirja għal ġimgħatejn fost miżuri oħra ta’ appoġġ soċjali inkluż li jkunu pprovduti bi provisti tal-ikel u l-mediċini. Timijiet mediċi se jkunu qed jittestjaw lil kull resident bieb bieb f’dawn ir-residenzi. Dan wara li fi ftit jiem irriżultaw minn tal-anqas 23 każ pożittiv għall-Covid-19 f’żewġ oqsma tad-djar. Is-Sibt, l-istat ta’ Victoria irreġistra 108 każi ġodda u fl-aħħar 24 siegħa kienu rrapportati 74 infezzjoni ġdida oħra – il-maġġoranza minn subborgi ta’ Melbourne. Fl-Awstralja kollha ġew ikkonfermati s’issa 8,362 infezzjoni  u 104 imwiet bil-Covid-19. "
2020-07-05,"L-ebda każ ġdid f’Malta u tfiq persuna oħra – sal-lum saru aktar minn 100,000 test",https://www.tvm.com.mt/mt/news/l-ebda-kaz-gdid-fmalta-u-tfiq-persuna-ohra-sallum-saru-aktar-minn-100000-test/,"Fl-aħħar 24 siegħa ma nstab l-ebda każ pożittiv għall-Covid-19 f’Malta wara li saru 771 swab test. Persuna oħra ġiet iddikjarat li rkuprat mill-virus u b’hekk it-total ta’ persuni li fiequ mill-Covid-19 f’Malta issa tela’ għal 652. L-ammont ta’ persuni li rriżultaw pożittivi għall-coronavirus mindu feġġgħet l-imxija f’Marzu huwa ta’ 672. Minnhom f’Malta għad hawn biss 9 każi attivi. L-awtoritajiet tas-saħħa qalu li sallum f”Malta saru b’kollox aktar minn 100,000 swab test għall-Covid-19. L-awtoritajiet spjegaw li l-kważi 102,000 test jinkludu aktar minn 2,000 swab test li ttieħdu qabel Marzu, meta ma kienx għad hawn għarfien li l-virus jinsab f’Malta."
2020-07-05,"L-imwiet bil-coronavirus fil-Messiku jaqbżu t-30,000",https://www.tvm.com.mt/mt/news/l-imwiet-bil-coronavirus-fil-messiku-jaqbzu-t-30000/,"Il-Messiku rreġistra aktar minn 30,000 mewt bil-coronavirus hekk kif il-virus qed ikompli jinfirex f’dan il-pajjiż fl-Amerika Latina, li hu fost l-aktar li ntlaqat ħażin mill-Covid-19. Il-Ministeru għas-Saħħa tal-Messiku qal li l-imwiet telgħu b’523 ilbieraħ u b’hekk it-total ta’ imwiet hu ta’ 30,366. Il-Messiku huwa l-ħames pajjiż fid-dinja li għandu l-ogħla rata ta’ imwiet bil-Covid-19. Skont is-sit Johns Hopkins li qed jiġbor informazzjoni globali dwar il-Covid-19, l-aktar pajjiż li fih ġew irreġistrati mwiet huwa l-Istati Uniti fejn s’issa mietu 129,676. Warajh il-Brażil, b’64,265 mewt, ir-Renju Unit irreġistra 44,283 mewt u fir-raba’ post l-Italja fejn s’issa bil-Covid-19 mietu 34,854 ruħ. Uffiċjali Messikani qalu li f’ġurnata waħda ġew irreġistrati wkoll rekord ta’ 6,914 każijiet ġodda ta’ coronavirus u dan tella l-ammont ta’ każijiet ikkonfermati f’dan il-pajjiż għal 252,165. Madankollu, l-ammonti veri kemm tal-fatalitajiet kif ukoll tal-infezzjonijiet huma maħsuba ħafna ogħla minn hekk minħabba li mhumiex isiru biżżejjed swab tests. Il-President tal-Messiku, Andrés Manuel López Obrador jrid jerġa’ jdawwar ir-rota ekonomika tal-pajjiż u f’Mejju, il-Gvern ħabbar pjan f’fażijiet biex jiġu llaxkati r-restrizzjonijiet. Fil-kapitali, Mexico City, mijiet ta’ eluf ta’ ħaddiema tal-fabbriki rritornaw għax-xogħol f’nofs Ġunju filwaqt li xi ħwienet mhux essenzjali tħallew jerġgħu jiftħu mill-bidu ta’ Lulju. Iżda nhar il-Ġimgħa id-deputat Ministru għas-Saħħa tal-Messiku, Hugo Lopez-Gatell wissa li l-imwiet bil-covid-19 jistgħu jiżdiedu jekk  il-pajjiż jiftaħ l-ekonomija kmieni wisq."
2020-07-05,AĠĠORNAT: Imposti lockdowns f’reġjuni differenti fi Spanja wara żieda fil-każijiet ġodda,https://www.tvm.com.mt/mt/news/impost-lockdown-fejn-jghixu-210000-persuna-fi-spanja-wara-zieda-fil-kazijiet-godda/,"Ir-reġjun Spanjol ta’ Galicia ordna lockdown ta’ madwar 70,000 ruħ riżultat tal-biża minn imxija oħra tal-coronavirus. Ir-residenti kollha ta’ La Marina li tinsab mal-140 kilometru fil-Lvant ta’ La Coruña, ma jistgħux jitilqu miż-żona u gruppi ta’ aktar minn 10 min-nies huma projbiti. Bħala prekawzjoni, iż-żona se tkun maqtugħa għal minn tal-anqas ħames ijiem sakemm l-awtoritajiet jagħmlu monitoraġġ tas-sitwazzjoni. Huwa maħsub li l-aħħar każijiet huma marbuta ma’ diversi ħwienet tax-xorb fiż-żona. Dan l-iżvilupp qed iseħħ l-għada li l-awtoritajiet poġġew 210,000 ruħ f’lockdown f’Katalunja, reġjun ieħor ta’ Spanja minħabba żieda fil-każijiet il-ġodda. Aktar kmieni: Ir-reġjun Spanjol ta’ Katalunja reġa’ mpona restrizzjonijiet biex irażżan l-imxija f’żona fejn jgħixu 210,000 persuna u fejn fl-aħħar jiem kien hemm żieda fil-każijiet ġodda ta’ coronavirus. Ħadd mhu se jitħalla jidħol jew joħroġ minn Segrià li tinsab fil-Punent ta’ Barcelona u li tinkludi l-belt ta’ Lleida. Il-lockdown beda s-Sibt wara nofsinhar u saru proviżjoni biex min mhux resident fiż-żona jitħalla jitlaq. Katalunja huwa wieħed mir-reġjuni fi Spanja li l-aktar li ntlaqtu ħażin mill-Covid-19. Sa nhar il-Ġimgħa li għadda, ir-reġjun li fih jgħixu aktar minn 7 miljun ruħ, irreġista total ta’ 72,860 każ ta’ coronavirus li minnhom mietu 12,586. Fil-pajjiż kollu kienu rreġistrati aktar minn kwart ta’ miljun każ ta’ Covid-19 u minn tal-anqas 28,385 mewt. Spanja bdiet tiftaħ il-fruntieri tagħha għal stati oħra membri tal-Unjoni  Ewropea."
2020-07-05,Trump jgħid li l-istrateġija tiegħu kontra l-coronavirus sejra tajjeb,https://www.tvm.com.mt/mt/news/trump-jghid-li-l-istrategija-tieghu-kontra-l-coronavirus-sejra-tajjeb/,"Il-President tal-Istati Uniti Donald Trump qal li l-istrateġija tiegħu kontra l-coronavirus sejra tajjeb, minkejja ż-żieda fil-każijiet madwar il-pajjiż kollu. Fil-messaġġ tiegħu tal-4 ta’ Lulju, Trump qal li pajjiżu qed jagħmel progress fil-ġlieda kontra l-virus u tenna li ċ-Ċina – fejn oriġina l-virus – għandha tinżamm responsabbli ta’ dan kollu. Madankollu fid-diskors tiegħu, il-President m’għamel l-ebda referenza għall-kważi 130,000 mewt fl-Istati Uniti kawża tal-pandemija. Qal li fl-Istati Uniti saru testijiet fuq 40 miljun persuna u li 99% tal-każi kienu bla ħsara. Skont is-sit Johns Hopkins, l-Istati Uniti huma l-aktar pajjiż fid-dinja li għandu każi kkonfermati ta’ Covid-19: 2,839,436 li minnhom ġew iddikjarati li fiequ 894,325. Huwa tkellem ukoll dwar il-protesti li saru dan l-aħħar kontra r-razziżmu li fil-mira tagħhom kien hemm t-twaqqigħ ta’ monumuenti."
2020-07-04,L-ebda każ ġdid ta’ Coronavirus f’Malta – imfejqa persuna oħra,https://www.tvm.com.mt/mt/news/l-ebda-kaz-gdid-ta-coronavirus-fmalta-imfejqa-persuna-ohra-2/,"Għall-ewwel darba minn Marzu l’hawn mindu feġġ l-ewwel każ ta’ coronavirus f’Malta, l-ebda pazjent bil-virus mhu qed jingħata kura fl-isptar Mater Dei. Fl-aġġornament ta’ kuljum kmieni waranofsinhar, l-awtoritajiet tas-saħħa qalu li fl-aħħar 24 siegha, saru 987 swab test li minnhom ma rriżulta l-ebda każ ġdid ta’ Covid-19. Fl-istess waqt fieq każ ieħor li kien instab fl-aħħar ġimgħat. B’hekk il-każi attivi komplew jonqsu għal 12. Fl-aħħar aġġornament, l-awtoritajiet tas-saħħa qalu li minn dawn it-12-il każ attiv hemm nofshom li qed jirkupraw f’darhom filwaqt li hemm pazjent tal-isptar St Thomas u ieħor fl-isptar Karen Grech u erba’ pazjent ohra huma rikoverati fl-isptar Boffa.  "
2020-07-03,Malta fil-lista tal-pajjiżi siguri tar-Renju Unit,https://www.tvm.com.mt/mt/news/malta-fil-lista-tal-pajjizi-siguri-tar-renju-unit/,"Malta, Franza, Spanja, l-Italja u l-Ġermanja huma fost il-pajjiżi Ewropej li r-Renju Uniti iqis bħala pajjiżi b’riskju baxx. Tħallew barra pajjiżi bħall-Iżvezja, l-Istati Uniti u l-Brażil minħabba l-għadd għoli ta’ infezzjonijiet, u ċ-Ċina, għalkemm irreġistrat ftit każi ġodda mindu faqqgħet l-imxija f’Wuhan. Ir-Renju Unit iżda jqis lit-Turkija bħala pajjiż sigur għalkemm l-Unjoni Ewropea ħallietha barra mil-lista ta’ pajjiżi siguri. Bejn ilbieraħ u llum, fir-Renju Unit mietu 137 persuna bil-Covid-19. Il-Prim Ministru, Boris Johnson, wissa li l-virus għadu jiġri mas-saqajn u l-imwiet għadhom għoljin. Hu ħabbar l-ġimgħa d-dieħla se jippubblika pjan dwar il-ftuħ tal-bqija tan-negozji. Hu appella lin-nies biex igawdu s-sajf b’responsabbiltà."
2020-07-03,Jitħabbru r-rebbieħa tal-premju għat-teknoloġija innovattiva b’rispons għall-Covid-19,https://www.tvm.com.mt/mt/news/jithabbru-r-rebbieha-tal-premju-ghat-teknologija-innovattiva-brispons-ghall-covid-19/,"Marc Anthony Azzopardi f’isem id-Dipartiment għall-Inġinerija għas-Servizzi Eletroniċi rebaħ il-Premju għat-Teknoloġija Innovattiva b’rispons għall-Covid-19. Warajh ikklassifika David Sciberras f’isem il-kumpanija “Invent 3D”. Huma kienu fost 23 applikanti li daħlu għal dan il-premju maħruġ mill-Awtorità Maltija għal Innovazzjoni Diġitali biex jinkoraġixxi nies lokali jiżviluppaw diversi teknoloġiji li permezz tagħhom ikunu jistgħu jgħinu lill-pajjiż jissielet aħjar din il-pandemija. Il-premju rebbieħ inkluda l-ħolqien ta’ UVGI Mask/Respirator Decontaminator dedikat għal persuni li jaħdmu fl-qasam tas-saħħa. Is-Sur Azzopardi flimkien mat-tim tiegħu ħolqu apparat li permezz ta’ radjazzjoni ġermiċida u ossiġnu ożonu jnaqqas sostanzjalment il-bijo-piż virali fuq mhux iżjed minn disa’ respiraturi tal-wiċċ, biex dawn tal-aħħar ikunu jistgħu jerġgħu jintużaw minn persuni mediċi f’każ li s-servizzi tas-saħħa ma jkunux qed ilaħħqu mad-domanda medika li ġabet magħha l-pandemija f’pajjiżi oħrajn. It-tieni premju kien marbut mal-iżvilupp ta’ stampar fit-tielet dimensjoni b’tagħmir li jintuża ma’ sistemi moderni ta’ nfiltrar biex itejjeb il-moviment tal-arja. Dan il-proġett inkluda ‘ear savers’ biex itaffu l-ħsara fil-widnejn ta’ dawk li jbatu mill- maskra kirurġika, kif ukoll il-ħolqien ta’ stazzjonijiet permanenti li jitrattaw sanitizzazzjoni tal-idejn bl-għan aħħari li jitnaqqas il-perċentwal ta’ serq li kienu qed jesperjenzaw l-isptarijiet malli faqqgħet din il-pandemija. Is-Sur Sciberras flimkien mat-tim tiegħu għamlu dan il-proġett b’kollaborazzjoni ma’ Central Procurement u Supplies Unit fi ħdan il-Ministeru tas-Saħħa u d-Dipartiment tal-Infezzjonijiet tal-Isptar Mater Dei. Is-Segretarju Parlamentari għas-Servizzi Finanzjarji u l-Ekonomija Diġitali Clayton Bartolo ppreżenta l-premji u qal li b’dan il-programm, kompla joħroġ it-talent li għandu l-pajjiż fis-settur diġitali. Żied li hu importanti li nippreparaw lill-pajjiż għall-futur billi nżidu l-isforzi tagħna favur iżjed inizjattivi li jinvolvu l-innovazzjoni. Qal li l-viżjoni ta’ Malta Diġitali tinkludi ekonomija diversa li tkunu mibnija fuq it-teknoloġija u l-innovazzjoni. F’dan il-proġett, kompla s-Segretarju Parlamentari Clayton Bartolo, il-ħiliet lokali f’dan is-settur iridu jkunu fiċ-ċentru tal-ħidma tagħna biex nagħmlu minn pajjiżna ċentru teknoloġiku fuq skala internazzjonali."
2020-07-03,AĠĠORNAT: L-ewwel każ importat f’bosta ġimgħat – kien fuq titjira ta’ ripatrijazzjoni,https://www.tvm.com.mt/mt/news/l-ewwel-kaz-ta-covid-19-impurtat-fmalta-wara-li-fetah-l-ajruport/,"L-Awtoritajiet tas-Saħħa kkonfermaw l-ewwel każ impurtat ta’ Covid-19 f’bosta ġimgħat. tvm.com.mt huwa infurmat li dan il-każ huwa ta’ persuna li ġiet lura Malta f’waħda mit-titjiriet ta’ ripatrijazzjoni li kienu qed isiru. Il-pazjent kellu s-sintomi. L-awtoritajiet tas-saħħa qalu li dan il-każ instab minn 981 swab test. Fl-istess 24 siegħa fieq pazjent ieħor li kellu l-virus b’hekk it-total ta’ persuni li fiequ mill-Covid-19 f’Malta issa tela’ għal 650. Sal-lum Malta kellha 672 kaz ta’ coronavirus. Madankollu l-każi li għadhom attiv huma biss 13. Minn Marzu ‘l hawn saru total ta’ 98,139 swab test. Fi stqarrija l-Air Malta qalet li kien passiġġier fuq titjira ta’ ripatriazzjoni minn Amsterdam li rriżulta pożittiv għall-Covid-19. Qalet li tavża lill-passiġġieri kollha fuq it-titjiriet ta’ ripatrijazzjoni biex jagħmlu swab test malli jaslu Malta. L-Air Malta qalet li t-titjira minn Amsterdam ma kinetx waħda mid-destinazzjonijiet li nfetħu fl-1 ta’ Lulju. Żiedet tgħid li l-awtoritajiet tas-saħħa bdew jagħmlu contact tracing u li ġew segwiti l-protokolli irrakomandati mill-Awtoritajiet tas-Saħħa Maltin u Ewropej fosthom is-sanitizzazzjoni tal-ajruplan."
2020-07-03,Il-Covid-19 kien ilu jiċċirkola fil-Brażil xahrejn qabel kien irreġistrat l-ewwel każ,https://www.tvm.com.mt/mt/news/il-covid-19-kien-ilu-jiccirkola-fil-brazil-xahrejn-qabel-kien-irregistrat-l-ewwel-kaz/,"Riċerkaturi fl-Università Federali ta’ Santa Catarina fil-Brażil ħabbru li f’Novembru li għadda sabu l-preżenza ta’ coronavirus f’kampjun tad-drenaġġ, li ttieħed minn Florianopolis, il-kapitali ta’ Santa Catarina fin-Nofsinhar tal-Brażil. Dan ifisser li l-virus kien diġà qed jiċċirkola fil-Brażil xahrejn qabel ma kien irrappurtat l-ewwel każ fl-Istati Uniti u tliet xhur qabel ma ġew reġistrati l-ewwel każijiet tal-coronavirus fil-Brażil lejn l-aħħar ta’ Frar. Skont l-istudju li sar minn 14-il riċerkatur, il-virus kien diġà fil-Brażil xahar qabel ma ġie kkonfermat l-ewwel każ fid-dinja. Il-Professur Gislaine Fongaro qalet li l-kampjun ittieħed fi spezzjoni ta’ rutina li ssir kull xahar."
2020-07-02,"Ebda każ ġdid tal-COVID-19 f’Malta, ifiqu 2 persuni",https://www.tvm.com.mt/mt/news/ebda-kaz-gdid-tal-covid-19-fmalta-ifiqu-2-persuni/,"Fit-tieni jum tan-normalità ġdida wara t-tneħħija tal-emerġenza tas-saħħa, l-awtoritajiet tas-saħħa komplew joħorġu aħbarijiet tajbin fit-trazzin tal-virus tal-Covid-19. Iżda fl-istess ħin wissew li din is-sitwazzjoni stabbli tista’ tkompli jekk jiġu segwiti l-miżuri ta’ mitagazzjoni kontra l-virus li għadu attiv u jibqa’ attiv sakemm jinstab vaċċin għalih. Minbarra li ma sabu ebda każ ġdid ta’ Coronavirus minn 892 swab test l-awtoritajiet tas-saħħa kkonfermaw li fiequ żewġ persuni oħra li kellhom il-virus. B’hekk, il-każi attivi niżlu għal 13. Stqarrew li s-sitwazzjoni tal-COVID-19 f’Malta issa tidher li hija taħt kontroll wara li għal diversi ġranet ġew irrapurtati ftit jew ebda każijiet ġodda. Qalu li kien f’dan l-isfond li tneħħija tal-biċċa l-kbira tal-miżuri preventivi fil-komunità, inkluż il-ftuħ gradwali tal-ajruport u tal-port għall-ivvjaġġar. Żiedu jgħidu iżda li l-pandemija ma ntemmitx u mhux se tintemm sakemm ikun hemm vaċċin għaliha. Spjegaw li l-virus għadu qed jiċċirkola fil-komunità, kemm lokalment kif ukoll barra mill-pajjiż u l-possibbiltajiet ta’ trażmissjoni tal-virus minn persuna għal oħra tizdied iktar ma persuna tkun esposta fit-tul u mill-qribn ma persuna li jista’ jkollha l-virus. Għalhekk saħqu li l-aktar miżuri effettivi fil-prevenzjoni u l-kontroll tal-infezzjoni tal-COVID-19 huma msejsa fuq ili tinżamm id-distanza soċjali, l-iġjene u l-ilbies tal-maskri jew visors. Appellaw biex jiġu segwiti dawn il-prinċipji minn kulħadd biex jiġi żgurat li s-sitwazzjoni tal-COVID-19 f’Malta tibqa’ stabbli. L-awtoritajiet tas-saħħa qalu li bit-tneħħija tal-miżuri inkluż il-ftuħ għall-ivvjaġġar internazzjonali, l-osservanza ta’ dawn il-miżuri ta’ mitigazzjoni huma essenzjali biex nżommu lil Malta u lill-pubbliku sigur mill-COVID-19."
2020-07-01,Ara x’hemm differenti fl-ajruport internazzjonali ta’ Malta,https://www.tvm.com.mt/mt/news/ara-xhemm-differenti-fl-ajruport-internazzjonali-ta-malta/,"Erġajna deħlin fl-ajruport internazzjonali ta’ Malta wara li kien ilu magħluq għall-ivvjaġġar kummerċjali għal aktar minn 100 ġurnata u l-ewwel esperjenza kif tidħol l-ajruport hija li trid tieqaf quddiem kamera li b’tagħmir speċjalizzat tieħu t-temperatura tal-ġisem li trid tkun bejn 36 u 38 grad celsius, jekk tkun iktar minn hemm ma titħallix tidħol lejn is-sala tal-wasliet. Din hija l-uniku entratratura li qed tintuża għad-dħul fl-ajruport u fiha hemm tliet thermal cameras li jiċċekkjaw it-temperatura bl-inqas inkonvjent possibbli għall-passiġġieri u kull min iżur l-ajruport. Fiċ-check-in desks tqegħdu perspex u tagħmir teknoloġiku li bih jiġu skanjati l-passapporti u l-boarding passes bil-għan li jonqos il-kuntatt bejn il-ħaddiema u l-passiġġieri. Minbarra magni bis-sanitzers kważi ma’ kull kolonna fis-swali tat-tluq u l-wasliet, mal-art u mal-ajruport kollu twaħlu aktar minn 2,000 tabella biex tinżamm id-distanza soċjali. It-tmexxija tal-MIA qalet li l-indafa u l-iġjene qed jingħataw priorità aktar minn qatt qabel bi skedi aktar frekwenti ta’ tindif u diżinfettar fl-aktar postijiet li jmissu n-nies. Fl-ajruport hemm uffiċjali biex jiffaċilitaw l-esperjenza ta’ kull passiġġier filwaqt li jassiguraw li r-rakkomandazzjonijiet tas-saħħa qed jiġu osservati fosthom dwar l-ilbies tal-maskra. Il-maskra trid tintlibes bilfors fiż-żoni pubbliċi kollha tal-ajruport, mhux biss iżda l-maskra biss hija permissibli u aċċettabli għal ħafna linji tal-ajru u mingħajrha tista’ ma titħallix titla’ fuq l-ajruplan. Minħabba r-restrizzjonijiet tad-distanza fiżika, il-postijiet fejn il-passiġġieri jistgħu jpoġġu tnaqsu bin-nofs f’realtà ġdida li għalissa rridu nadattaw għaliha."
2020-07-01,Il-Gvern irid jissieħeb mal-privat biex ikun ippreparat f’każ ta’ mewġa oħra ta’ Covid-19,https://www.tvm.com.mt/mt/news/il-gvern-irid-jissieheb-mal-privat-biex-ikun-ippreparat-fkaz-ta-mewga-ohra-ta-covid-19/,"Id-Deputat Prim Ministru u Ministru għas-Saħħa Chris Fearne ħabbar illi fil-ġimgħat li ġejjin se tinħareġ sejħa biex is-settur tas-saħħa privat jissieħeb mal-Gvern fi skema li permezz tagħha tinħoloq riserva li taħseb għal kull eventwalità ta’ pandemija. Il-Ministru Fearne qal dan fi tmiem id-dibabbitu parlamentari dwar abbozz li jemenda l-liġi dwar il-mediċini. Il-Minsitru Fearne qal li Malta qed toħloq din ir-riserva f’każ ta’ pandemija bi pjan dwar sodod żejda meħtieġa, tisħiħ ta’ taqsima ta’ terapija intensiva, xiri ta’ apparat protettiv, ventilators u apparat mediku ieħor. Huwa qal illi fuq insistenza ta’ Malta, l-Unjoni Ewropea bdiet diskussjoni dwar xiri ta’ vaċċin kontra l-Covid -9 biex illum il-pajjiżi tal-Unjoni Ewropea ngħaqdu flimkien f’negozjati li qed isiru ma’ kumpaniji kbar Ewropej u minn pajjiżi oħra dwar xiri ta’ vaċċin għal dan il-għan. Il-Ministru Fearne qal li mhux mistenni li jkun hemm vaċċin fis-suq qabel il-bidu tas-sena d-dieħla. Huwa qal ukoll li l-Gvern ordna 200,000 tilqima kontra l-influwenza staġjonali u qed imexxi kampanja biex aktar nies jieħdu t-tilqima biex il-pajjiż ma jinqabadx b’żewġ pandemiji f’daqqa jekk ikun hemm it-tieni mewġa tal-Covid-19 fil-ħarifa."
2020-07-01,"Id-distanza soċjali, il-maskri u l-indafa jridu jibqgħu jinżammu",https://www.tvm.com.mt/mt/news/id-distanza-socjali-il-maskri-u-l-indafa-jridu-jibqghu-jinzammu/,"Minkejja li llum tneħħew ħafna restrizzjonijiet marbuta mal-Covid-19, is-Sovrintendenza tas-Saħħa Pubblika qed tisħaq li xorta għandhom jinżammu prinċipji bażiċi, għaliex il-pandemija għadha ma ntemmitx. Is-Sovrintendenza qalet li l-possibbiltajiet ta’ trażmissjoni minn persuna għal oħra mill-esponiment jiżdiedu iktar ma persuna tkun esposta fit-tul u mill-qrib. Għalhekk qalet li għandhom jibqgħu jinżammu dawn it-tliet miżuri ta’ mitigazzjoni: 1. Id-distanza fiżika / soċjali bejn persuna u oħra, jew gruppi ta’ persuni mhux mill-istess dar teħtieġ li tiġi rrispettata f’postijiet pubbliċi. 2. L-ilbies tal-maskri/visors. L-evidenza turi li l-ilbies tal-maskra jew tal-visors jipproteġi lin-nies mill-infezzjoni tal-COVID-19. 3. Il-miżuri ta’ iġjene u l-etikett respiratorja għandhom dejjem jiġu segwiti biex jiġi evitat li persuna tintlaqat jew ixxerred dan il-virus. Jibqa’ importanti l-ħasil spiss tal-idejn għal mill-inqas 20 sekonda bis-sapun u bl-ilma jew bl-alkoħol li jnaddaf (alkoħol minimu ta’ 70%). Is-Sovrintendenza qalet li bit-tneħħija ta’ miżuri oħra, inkluż il-ftuħ għall-ivvjaġġar internazzjonali, l-osservanza ta’ dawn it-tliet miżuri hija essenzjali biex fir-rigward tal-Covid-19 nibqgħu nżommu s-sitwazzjoni f’Malta stabbli."
2020-07-01,Aġġornati l-miżuri ta’ prevenzjoni waqt il-quddies fil-knejjes,https://www.tvm.com.mt/mt/news/aggornati-l-mizuri-ta-prevenzjoni-waqt-il-quddies-fil-knejjes/,"Aġġornati wkoll mil-lum il-miżuri ta’ prevenzjoni waqt il-quddies fil-knejjes. Se jibqa’ obbligatorju li fil-knejjes tinżamm d-distanza soċjali, ħlief għall-membri tal-familja li jgħixu fl-istess dar; l-użu tas-sanitizer fid-dħul, it-tqarbin se jibqa’ jsir fl-idejn u fil-post. Id-direttivi ħallew fis-seħħ l-ħtieġa tal-ħasil regolari u l-ventilazzjoni tal-knejjes, il-fonti tal-ilma mbierek se jibqgħu vojta, waqt li persuni b’sintomi respiratorji jew ta’ influwenza mhux se jitħallew jidħlu. M’għadiex obbligatorju li fid-daħla tal-knejjes ikun hemm persuni li jieħdu it-temperatura ta’ kull min jidħol, waqt li l-ilbies tal-maskra jew visor issa huwa rakkomandat u mhux obbligatorju. L-Isqfijiet qalu li waqt li għalissa se tibqa fis-seħħ id-dispensa mill-obbligu tal-quddies ta’ nhar ta’ Ħadd, l-insara kollha, b’mod speċjali il-persuni mhux vulnerabbli, huma mħeġġa jattendu għall-quddies, b’mod partikolari l-Ħadd. Ara d‑direttivi aġġornati hawn.  "
2020-07-01,Mil-lum jistgħu jitilgħu nies bil-wieqfa fuq tal-linja,https://www.tvm.com.mt/mt/news/mil-lum-jistghu-jitilghu-nies-bil-wieqfa-fuq-tal-linja/,"Mil-lum, permessi aktar passiġġieri fuq il-karozzi tal-linja. Ix-xufiera reġgħu bdew iħallu passiġġieri bil-wieqfa waqt li tiġi rispettata d-distanza soċjali. Il-passiġġieri għadhom obbligati jilbsu l-maskra matul il-vjaġġ kollu u anke waqt li jkunu qed jistennew fuq il-waqfiet. L-ewwel jum ta’ Lulju mmarka t-tmiem tal-aħħar restizzjonijiet li kien fadal b’rabta mal-COVID-19. Mal-bidu tax-xahar, intemmet l-emergenza ta’ saħħa pubblika li kienet ilha fis-seħħ b’effett mis-7 ta’ Marzu, meta ġie konfermat l-ewwel każ tal-virus f’Malta."
2020-07-01,X’impatt qed iħalli fuq il-moħħ tal-bniedem il-Covid-19?,https://www.tvm.com.mt/mt/news/ximpatt-qed-ihalli-fuq-il-mohh-tal-bniedem-il-covid-19/,"Puplesija, delirju, ansjetà, konfużjoni, għejja, u l-lista tkompli. Il-Covid-19 mhix biss marda respiratorja! Ma kull ġimgħa li tgħaddi, qed joħroġ aktar ċar kemm il-coronavirus jista’ jwassal għal problemi newroloġiċi. Il-maġġoranza tan-nies fir-Renju Unit li mardu ħafif bil-Covid-19, ilmentaw mill-impatt konjittiv tal-marda bħal problemi bil-memorja, b’għejja u d-diffikultà li sabu biex jibqgħu iffukati. Iżda kien hemm problemi li huma ħafna aktar ta’ tħassib għat-tobba. Studju minn The Lancet Psychiatry sab kumplikazzjonijiet f’125 pazjenti li mardu serjament bil-Covid-19 u li kienu rikoverati fi sptarijiet fir-Renju Unit. Kważi nofshom sofrew minn puplesija minħabba ‘blood clot’ filwaqt li oħrajn kellhom infjammazzjoni fil-moħħ, psikożi jew sintomi simili għad-dimensja. It-tobba osservaw li puplesija f’pazjenti li jkunu mardu bil-Covid-19 tkun kaġun ta’ ‘blood clot’ li ħafna drabi taqta’ l-provista tad-demm lil żoni vitali tal-moħħ. Innotaw li waqt il-perjodu tal-lockdown, kien hemm tnaqqis fl-ammont ta’ emerġenzi minħabba attakk ta’ puplesija. Iżda fi ftit taż-żmien wara, newroloġi fir-Renju Unit bdew jikkuraw pazjenti li kellhom il-coronavirus u li tagħthom puplesija qawwija. Qalu li dawn l-attakki ma kinux marbuta mal-fatturi riskjużi tas-soltu bħal pressjoni għolja jew dijabete iżda f’kull każ innotaw livelli għoljin ta’ ‘blood clots.’"
2020-07-01,"Każ ġdid ta’ Covid-19 f’Malta, ifiqu 7 persuni oħra",https://www.tvm.com.mt/mt/news/kaz-gdid-ta-covid-19-fmalta-ifiqu-7-persuni-ohra/,"Fl-aħħar 24 siegħa nstab każ wieħed biss ta’ coronavirus minn fost 1,135 swab test. Seba’ persuni ġew iddikjarati li rkupraw mill-virus u b’hekk it-total ta’ persuni li fiequ mill-Covid-19 f’Malta issa tela’ għal 647. L-ammont ta’ persuni li rriżultaw pożittivi għall-coronavirus mindu feġġgħet l-imxija f’Marzu huwa ta’ 671. Minnhom f’Malta għad hawn biss 15-il każ attiv. L-awtoritajiet tas-saħħa qalu li l-każ tallum ma kienx magħruf minn xi ġrupp ieħor u kellu s-sintomi. Minn Marzu ‘l hawn saru total ta’ 96,266 swab test.  "
2020-07-01,‘Farewell party’ lill-pandemija fir-Repubblika Ċeka,https://www.tvm.com.mt/mt/news/farewell-party-lill-pandemija-fir-repubblika-ceka/,"L-Għaqda Dinjija tas-Saħħa, WHO wissiet li l-pandemija għadha ma ntemmitx iżda fir-Repubblika Ċeka sar festin kbir bħala ‘farewell party’ simboliku lill-coronavirus. Eluf ta’ mistednin poġġew madwar mejda twila 500 metru fuq pont fi Praga t-Tlieta filgħaxija u qassmu bejniethom ikel u xorb li ġabu minn djarhom. Il-mistednin kienu mħeġġa jaqsmu mal-ġirien tagħhom u ma nżammet l-ebda distanza soċjali. Fir-Repubblika Ċeka pajjiż ta’ 10 miljun ruħ, kien hemm inqas minn 12,000 infezzjoni mill-Covid-19 li minnhom mietu 350 persuna. L-organizzatur ta’ dan il-festin qal li ċ-ċelebrazzjoni kienet possibbli minħabba n-nuqqas ta’ turisti fil-belt.  "
2020-07-01,"HSBC Malta jagħti donazzjoni ta’ €8,000 lill-Malta Trust Foundation",https://www.tvm.com.mt/mt/news/hsbc-malta-jaghti-donazzjoni-ta-e8000-lill-malta-trust-foundation/,"HSBC Malta ta donazzjoni ta’ €8,000 lill-Malta Trust Foundation, bħala parti mill-attivitajiet ta’ responsabbiltà soċjali korporattiva f’dawn iż-żminijiet ta’ inċertezza. B’din id-donazzjoni, il-bank se jkun qed jappoġġja l-Food Aid Project li l-Malta Trust Foundation waqqfet f’Marzu biex tilħaq lill-membri l-aktar vulnerabbli tas-soċjetà, bħall-familji u l-individwi milqutin serjament mit-taqlib soċjo-ekonomiku li ġab miegħu l-COVID-19. Imwaqqfa fl-2015 mill-Eċċellenza Tagħha, Marie-Louise Coleiro Preca, il-President Emeritus ta’ Malta u ċ-Ċerpersin tal-Fondazzjoni, il-Malta Trust Foundation hi struttura li tieħu azzjoni konkreta biex tappoġġja żgħażagħ żvantaġġati li jimmiraw għal futur aħjar permezz ta’ emanċipazzjoni u inizjattivi psikosoċjali. Id-direttriċi tal-Malta Trust Foundation, Sarah Bondin qalet li sal-lum, kienu ta’ għajnuna għal 1,733 familja, 24 organizzazzjoni u 6,187 individwu. Il-Kap Eżekuttiv Designate tal-HSBC Malta, Simon Vaughan Johnson qal li inizjativi bħall-Food Aid Project jħallu impatt kbir fl-għajnuna għal dawk fil-bżonn f’dawn iċ-ċirkostanzi eċċezzjonali.  HSBC Malta għaraf li din il-pandemija qed tiġġenera tbatijiet għal ħafna nies u jinsab kuntent li qed f’pożizzjoni li jappoġġja proġett bħal dan. "
2020-07-01,Estiż il‑perjodu għall‑applikazzjonijiet għal moratorju sat‑30 ta’ Settembru 2020,https://www.tvm.com.mt/mt/news/estiz-il%e2%80%91perjodu-ghall%e2%80%91applikazzjonijiet-ghal-moratorju-sat%e2%80%9130-ta-settembru-2020/,"Fit‑13 ta’ April 2020, il‑Ministeru għas‑Saħħa, b’konsultazzjoni mal‑Ministeru għall‑Finanzi, ħareġ l‑Avviż Legali (AL) 142 għall‑2020, li jordna lil istituzzjonijiet tal‑kreditu u finanzjarji liċenzjati mill‑MFSA sabiex jagħtu moratorji fuq is‑self lill‑klijenti tagħhom. Id‑Direttiva Nru 18 tal‑Bank Ċentrali ta’ Malta kienet ippubblikata fl‑istess ġurnata sabiex tirregola l‑parametri ta’ dawn il‑moratorji. Id‑data tat‑30 ta’ Ġunju 2020 hija d‑data stabbilita mill‑AL 142 u d‑Direttiva Nru 18 bħala l‑aħħar ġurnata fejn min jissellef u li huwa eliġibbli jkun jista’ japplika għal dawn il‑moratorji mal‑istituzzjoni finanzjarja u ta’ kreditu rispettiva tiegħu. Fid‑dawl tal‑inċertezza madwar ir‑ritmu tal‑irkupru ekonomiku mill‑impatt tal‑pandemija tal‑COVID‑19 u l‑effetti potenzjali aktar fit‑tul fuq il‑produzzjoni u l‑impjiegi li t‑tali inċertezza tista’ tiġġenera, il‑Ministeru responsabbli għas‑saħħa pubblika, b’konsultazzjoni mal‑Ministeru għall‑Finanzi u s‑Servizzi Finanzjarji, estenda l‑perjodu għall‑applikazzjonijiet għal moratorju sat‑30 ta’ Settembru 2020. Għal din ir‑raġuni, skont paragrafu ħmistax tad‑Direttiva, il‑Bank qiegħed jestendi l‑perjodu għall‑applikazzjonijiet f’konformità mal‑AL 278 għall-2020 li ġie ppubblikat ilbieraħ. Il‑provvediment u l‑kundizzjonijiet tad‑Direttiva għandhom japplikaw bis‑sħiħ inkluża d‑data tal‑għeluq tas‑self eleġibbli għal moratorju, jiġifieri s‑self sanzjonat qabel l‑14 ta’ April 2020. Dawk li jissellfu u li ngħataw moratorju bejn l‑1 ta’ Marzu 2020 u t‑30 ta’ Ġunju 2020, u jistgħu juru li s‑sitwazzjoni tagħhom mhux ser titjieb matul il‑perjodu oriġinali ta’ sitt xhur kif stipulat mid‑Direttiva, jistgħu japplikaw għal estensjoni ta’ perjodu addizzjonali ta’ sitt xhur sa mhux aktar tard mit‑30 ta’ Settembru 2020. Dan il‑perjodu jibda mill‑ġurnata wara t‑tmiem tal‑ewwel perjodu tal‑moratorju. Fil‑każ ta’ applikanti ġodda eliġibbli, il‑moratorju mogħti ser ikun għal perjodu ta’ sitt xhur. Tista’ ssib id‑Direttiva aġġornata hawn. Tista’ ssib il‑linji gwida aġġornati hawn."
2020-07-01,AĠĠORNAT: L-ajruport jiftaħ għas-safar – Jaslu l-ewwel turisti,https://www.tvm.com.mt/mt/news/ara-l-ajruport-jiftah-ghas-safar-jaslu-l-ewwel-turisti/,"Kienu tnejn il-linji tal-ajru li llum operaw titjiriet kummerċjali minn u lejn Malta – iż-żewġ linji tal-ajru li għandhom ajruplani bbażati hawnhekk: l-Air Malta u r-Ryan Air. L-ewwel titjira ta’ Ryanair ġiet minn Vjenna waqt li l-Air Malta taret l-ewwel lejn l-ajruport ta’ Fiumicino f’Ruma. L-ajruplan wassal 145 passiġġier u ġab lura 115. Fuq l-ajruplan tal-Air Malta crew taċ-ċentru tal-aħbarijiet li esperjenza l-bidliet fil-mod kif qed isir l-ivjaġġar bl-ajru f’din in-normalità gdida. Sbieħ l-ewwel ta’ Lulju 2020, fl-ajruport internazzjonali ta’ Malta tintlemaħ attività li tikkuntrasta sew mal-baħħ assolut tal-aħħar xhur. Stajna nosservaw li l-passiġġiera qed ikunu msejjħa biex ikunu l-ajruport ferm qabel it-titjira. “Qed nirrakomandaw li l-passiġġieri jkunu l-airport almenu sagħtejn u nofs qabel it-titjira, bħala kumpanija nazzjonali tal-ajru l-Airmalta,qed niċċekjaw ukoll il hand luggage jigifieri m’għadux possibli għalissa li l-passiġġieri jivvjaġġaw bil hand luggage tagħhom abbord, imma jistgħu jivvjaġġaw biss b’xi laptop, jew ipads, handbags,” qal l-uffiċjal Kap Kommunikazzjoni tal-Air Malta, Stephen Gauci. Wara kważi waqfa ta’ tliet xhur, il-kumpanija nazzjonali tal-ajru Air Malta bdiet topera t-titjiriet tagħha, l-ewwel titjira tagħha fil-fatt hija lejn Ruma, u jispikkaw l-miżuri ta’ prekawżjoni li jassiguraw is-sigurtà kemm tal-membri tal-ekwipaġġ, u anki tal-passiġġieri. Il-membri tal-ekwipagg u l-145 passiġġier fuq l-ewwel titjira għal Ruma kienu lkoll lebsin l-maskra li l-użu tagħha sar obbligatorju fuq l-ajruplan. Proċedura gdida hija t-teħid tad-dettalji tal-passiġġiera qabel kull vjaġġ. “Passiġġieri qed ikunu intraċċati per eżempju permezz ta’ mili ta’ formola li tassigura wkoll il-kuntatti tagħhom u anki eżerċiżżji ta’ tindif rigorużi kemm fuq l-ajruplan u anki fuq il-vetturi li jwasslu lill-passiġġieri,” qal is-Sur Gauci. Din il-proċedura u l-formola hija importanti biex inkunu nistgħu nagħmlu contact tracing bl-għajnuna tal-awtoritajiet tas-saħħa ta’ Malta u tal-pajjiżi konċernati. Il-passiġġieri telgħu fuq l-ajruplan ftit ftit biex tinżamm d-distanza soċjali. L-atmosfera kienet rilassata minkejja li fuq l-ajruplan, kien hemm tibdil fil-proċeduri li jiddistingwu l-mod kif qed isir l-ivvjaġġar waqt l-era tal-Covid. Waslet l-ewwel titjira minn Malta għal Ruma, u proċedura li iddaħħlet minħabba l-prekawzjonijiet dwar il-Covid hija li dan l-ajruplan jitnaddaf immedjatament hekk kif ilesti it-titjira tiegħu u kull 24 siegħa isir wkoll proċess ta’ fumigazzjoni. “Il-proċess qed isir kif jidħol l-ajruplan mill-iskeda tiegħu tal-ġurnata biex inkunu żguri li s-saħħa u s-sigurta’ tal-passiġġieri tkun mħarsa,” qal Stephen Gauci. “Il-prassi ta’ kif ittir inbidlet kemm għall-crew u anki għall-passiġġieri, din hija prassi li iddaħħlet minħabba il-covid u kien hemm miżuri biex l-affarijiet jinbidlu bħal social distancing, l-użu tas-sanitiżers, u l-użu tal-maskri waqt il-flight mill-passiġġieri,” qal l-in-flight manager Conrad Fenech. Mistoqsi jekk iħossux sigur jopera f’dan l-ambjent, il-Kaptan Lino Busuttil wieġeb: “L-ambjent tal-ajruplan huwa ambjent magħluq però mill-aspett tekniku, l-ajurplan huwa mgħammar b’sistema ta’ arja kkundizzjonata li fiha filters li huma ta’ kwalità li jistgħu iservu ta’ prekawzjoni kontra dawn l-affarijiet anki kif tiċċirkola l-arja.” Passiġġier qal li l-s-sigurtà kienet differenti u aħjar minn kif kienet qabel. Żied li jħossu sigur u qed jilbes il-maskra. Qbadna t-titjira lura lejn Malta, bil-membri tal-ekwipaġġ jenfassizzaw l-aspett ta’ sigurtà diversi drabi waqt it-titjira fosthom biex il-passiġġieri ma jagħmlux użu minn flus kontanti waqt it-titjira. L-uffiċjal tal-Airmalta Stephen Gauci appella li sakemm tindara n-normalità l-ġdida, il-passiġġieri għandhom jibqgħu attenti għall-proċeduri. “Iduru s-siti tal-pajjiż fejn huma sejrin, iżuru s-siti tal-linja tal-ajru anki tagħna fejn hemm dettalji dwar x qed jistennew qabel it-titjira u fuq it-titjira u tal-airports partikolari li se jkunu jivvjaġġaw minnu lejn… dawn il-proċeduri qed jiġu updatjati kontinwament,” temm jgħid l-uffiċjal Kap Kommunikazzjoni tal-Air Malta, Stephen Gauci."
2020-07-01,Minn għada jibda jopera r-raba’ vapur tal-Gozo Channel,https://www.tvm.com.mt/mt/news/mil-lum-jibda-jopera-r-raba-vapur-tal-gozo-channel/,"Minn għada mistenni jerġa’ beda jopera r-raba’ vapur tal-Gozo Channel, l-MV Nikolaos. Il-vjaġġi b’dan il-vapur kien ilhom weqfin aktar minn xahrejn minħabba l-imxija tal-coronavirus f’pajjiżna. F’dawn il-ġranet, il-kumpanija Gozo Channel se tibda topera bi skeda ġdida għas-Sajf. Fuq il-paġna tiegħu fuq facebook, il-Ministru għal Għawdex Clint Camilleri qal li dalgħodu fil-port tal-Imġarr Għawdex, ir-raba’ vapur MV Nikolaos wasal lura fil-flotta tal-Gozo Channel. Fi stqarrija tal-Gvern intqal li fi tmiem il-ġimgħa li għadda, meta l-ġurnata tat-Tnejn kienet ukoll festa, in-numru ta’ Maltin li qasmu bejn Malta u Għawdex kien ta’ ftit aktar minn 35,000 persuna. Fil-ġranet tal-Ġimgħa, is-Sibt, il-Ħadd, it-Tnejn u t-Tlieta qasmu wkoll ftit aktar minn 14,500 vettura. Dawn iċ-ċifri jridu jiġu kkunsidrati fid-dawl li t-traġitti bejn iż-żewġ gżejjer kienu kollha turiżmu intern hekk kif l-Ajruport Internazzjonali ta’ Malta reġa’ beda jopera mil-lum u allura ma setax ikun hemm turisti. Dan kollu qed juri kif Għawdex jibqa’ jkun destinazzjoni għall-qalb ħafna għat-turiżmu intern. Intqal li r-ritorn tar-raba’ vapur tal-Gozo Channel, l-MV Nikolaos, minn għada se jkun qed jgħin sabiex ikun hemm vjaġġi bejn iż-żewġ gżejjer aktar spissi anke meta d-domanda se tkun qed tkompli tikber."
2020-07-01,"AĠĠORNAT: Aktar minn 1,000 passiġġier jivjaġġaw bil-baħar bejn Malta u Sqallija",https://www.tvm.com.mt/mt/news/300-passiggier-fuq-il-katamaran-fl-ewwel-vjagg-lejn-sqallija/,"llum fetħu wkoll il-portijiet. Wara kważi erba’ xhur iġorr biss vetturi tal-merkanzija, il-katamaran li jagħmel vjaġġi bejn Malta u Sqallija f’jum wieĦed se jkun ġarr aktar minn 1,000 passiġġier u 350 vettura f’żewġ vjaġġi minn u lejn Malta. Krew ta’ Television Malta kien abbord l-ewwel vjaġġ. Fil-5 a.m., t-terminal tal-Katamaran kien mimli attività, b’nies iġorru l-bagalji biex jaqbdu l-ewwel vjagg lejn Sqallija. Fid-daħla tat-terminal, il-passiggieri intlaqgħu minn infermiera mill-isptar Mater Dei li ħadet it-temperatura ta’ kull min rifes l-għatba li minn hemm ‘il quddiem kellu jilbes il-maskra sal-inżul fil-Port ta’ Pozzallo fi Sqallija. Fit-terminal is-sinjali li jfakkru lill-passiggieri biex iżommu id-distanza minn xulxin. Għall-ewwel darba mill-10 ta’ Marzu kważi 4 xhur wara, il-katamaran ħiereġ mill-Port il-Kbir bil-passiggieri abbord u sejjer lejn Sqallija. Irridu ngħidu li matul dawn l-4 xhur, il-katamaran kien qed jagħmel vjaġġi iżda abbord kien hawn biss vetturi ta’ merkanzija. Maltin abbord l-ewwel vjaġġ lejn Sqallija, qalu li kienu ilhom jistennew dan il-mument biex jimirħu lil hinn minn Malta. “Ridt inkun minn tal ewwel. Infatti kif il-Prim Minsitru ħabbar li l-portijiet u l-ajruport se jkunu miftuħin, naħseb kont l-ewwel waħda li ċempilt biex nerġa ngħaddi minn din l-esperjenza,” qalet passiġġiera li kienet abbord il-Katamaran. “Meta tkun imdorrija issiefer ħafna u tara l-airport u l-port magħluq, għalija kienet diffiċli ħafna, kont looking forward li malli jiftaħ nibbukja,” qaltilna passiġġiera oħra. “Kemm każ ta’ bżonn għax tilgħin għax għandna ċertu xogħol. Imma jidher li kollox ikkontrollat, in-nies qed jieħdu il-mizuri li għandhom jieħdu,” qal passiġġier ieħor. L-ewwel jum ta’ vjaġġi għall-Virtù Ferries kien impenjattiv fejn jidħlu passiggieri. Minn Malta lejn Pozzallo telgħu madwar 500 persuna fiż-żewġ vjaġġi li saru minn Malta lejn Sqallija filwaqt li lura minn Pozzallo lejn Malta, l-katamaran għabba madwar 600 persuna – 420 minn dawn kienu Taljani. Anke barranin kienu ħerqan li jerġgħu jibdew il-vjaġġi. “As soon as we heard that it would open today, we booked the ship, and have been driving to here from Denmark. We arrived for the opening. I think it is safe as in Denmark, or even safer. So of course I am comfortable,” qalilna passiġġier barrani. Il-kap tal-ekwipaġġ tal-Kabina Brenda El-Kazmi qalet li waqt li l-passiġġieri setgħu igawdu il-faċilitajiet abbord, kienu meħtieġa isegwu id-distanza soċjali kif indikat permezz ta’ sinjali fuq kull siġġu ta’ fejn għandhom ipoġġu in-nies. “L-aktar miżura li naħseb li l-passiġġier japprezza hu l-fatt li l-kumpanija naqset l-ammont ta’ passiggieri drastikament minn fuq kull vjaġġ. Bħalissa qed ingorru 40% ta’ passiġġieri inqas,” qal il-kap tal-ekwipaġġ tal-kabina Brand El-Kazmi. Hija qalet li l-Maltin li jmorru Sqallija iridu jirreġistraw ma app fuq il-mobile biex f’każ ta’ bżonn isibu l-għajnuna. Min-naħa l-oħra, kull min ġej min Sqallija irid jimla żewġ formoli b’informazzjoni dwaru, dwar fejn u ma min kien fl-aħħar ġimgħatejn u kuntatt ta’ persuna qrib tiegħu. ll-kaptan Tim Fenech esprima sodisfazzjon li wara erba xhur iġorr biss vetturi ta’ merkanzija, seta jerġa jara l-ħajja fuq il-katamaran. “Għalija nara qisna bdejna ngħaqdu lil Malta mal-bqija tal-kontinent Ewropew. Inħossni kuntent li kont il-kaptan li għamilt l-ewwel vjaġġ minn Malta għal Sqallija,” qal il-Kaptan Tim Fenech. Mal-wasla tal-katamaran f’Malta stajna nerġgħu naraw r-rota turistika terġa tibda ddur. Sewwieqa jistennew nies li bbukjaw vjaġġ b’vann jew b’karozza, turisti jġorru il-bagalji, magħġuna mar-realtà ġdida fosthom li jgħaddu mit-thermal scanners."
2020-07-01,L-Istati Uniti jixtru l-provista kważi kollha fid-dinja tal-unika mediċina li titratta l-Covid-19,https://www.tvm.com.mt/mt/news/l-istati-uniti-jixtru-l-provista-kwazi-kollha-fid-dinja-tal-unika-medicina-li-titratta-l-covid-19/,"L-amministrazzjoni tal-President tal-Istati Uniti Donald Trump, xtrat kważi l-provista kollha tad-dinja tal-mediċina Remdesivir. Il-mediċina hija l-ewwel waħda approvata mill-awtoritajiet fl-Istati Uniti sabiex tintuża biex tittratta pazjenti bil-Covid-19. Il-mediċina ssir mill-kumpanija Amerikana Gilead Sciences. Din il-mediċina tgħin lill-pazjenti bil-coronavirus jirkupraw aktar malajr. Stqarrija mid-Dipartament tas-Saħħa Amerikan qalet li Trump għamel ftehim fenomenali ma’ Gilead għal 500,000 doża ta’ din il-mediċina li jammontaw għal 100% tal-produzzjoni kollha ta’ Gilead f’Lulju, 90% tal-produzzjoni f’Awwissu u 90% tal-produzzjoni f’Settembru. Intant il-Korea t’Isfel bdiet tagħti lill-pazjenti fil-pajjiż, mill-provista tagħha ta’ Remdesivir. Il-provista tal-Korea t’Isfel kienet ingħatatilha b’donazzjoni minn Gilead Sciences u għaddejjin diskussjonijiet sabiex il-pajjiż ikun jista’ jixtri aktar provisti f’Awwissu. Mhux magħruf kemm dożi, il-kumpanija Amerikana tat b’donazzjoni lill-Korea t’Isfel. Il-pazjenti li huma eliġibbli għal remdesivir huma limitati għal dawk li għandhom pneumonia u għandhom bżonn ta’ terapija ta’ ossiġnu. Remdesivir hija mediċina anti-viral li kienet tintuża kontra l-Ebola. Waqt il-provi kliniċi f’diversi sptarijiet madwar id-dinja, ġie ppruvat li l-mediċina tnaqqas is-sintomi tal-Covid-19 minn 15-il ġurnata għal 11."
2020-06-29,L-Iran jirrapporta l-akbar imwiet bil-Covid-19 f’ġurnata,https://www.tvm.com.mt/mt/news/l-iran-jirrapporta-l-akbar-imwiet-bil-covid-19-fgurnata/,"L-Iran nieda kampanja biex jimmotiva lill-pubbliku jilbes maskri hekk kif fil-pajjiż qed jiżdiedu l-każijiet ġodda ta’ infezzjonijiet u anki l-imwiet. L-Iran huwa fost l-agħar pajjiżi li ntlaqtu mill-Covid-19 fil-bidu tal-imxija u minn meta f’nofs April ġew illaxkati r-restrizzjoni li kienu ntiżi biex irażżnu l-imxija, il-pajjiż reġa’ beda jara ħafna każijiet ġodda. L-imwiet għall-ewwel darba f’xahrejn, qabżu l-100 kuljum għal dawn l-aħħar 10 ijiem. Fl-aħħar 24 siegħu ġew irreġistrati 2,489 każ ġdid ta’ Covid-19 fl-Iran u dan għolla l-ammont ta’ infezzjonijiet għal 225,205. Fl-aħħar sigħat mietu 162 u b’hekk l-ammont ta’ persuni li mietu bil-Covid-19 fl-Iran issa tela għal 10,670.  "
2020-06-29,Jikkunsidra li jerġa’ jimponi lockdown f’Leicester wara żieda fil-każijiet ġodda,https://www.tvm.com.mt/mt/news/jikkunsidra-li-jerga-jimponi-lockdown-fleicester-wara-zieda-fil-kazijiet-godda/,"Il-Prim Ministru Ingliż Boris Johnson qal li l-Gvern Ingliż qed jikkunsidra li jerġa jimponi lockdown fil-belt ta’ Leicester wara żieda fil-każijiet ġodda ta’ coronavirus. Johnson ħeġġeġ lin-nies biex jibqgħu kawti minkejja li ġew illaxkati r-restrizzjonijiet. Huwa esprima tħassib dwar is-sitwazzjoni tal-Covid-19 f’din il-belt u saħaq li l-pajjiż għadu ma ħariġx mill-periklu. Johnson qal li filwaqt li qed jittieħdu passi meqjusa biex mill-4 ta’ Lulju r-Renju Unit jiftaħ kemm jista’ l-ekonomija, għad hemm ir-riskju. Żied li wieħed irid jibqa’ viġilanti u jkompli josserva l-miżuri bażici u jekk hemm bżonn jerġgħu jiġu ntrodotti lockdowns lokali. F’Leicester jgħixu mat-350,000 persuna u ġew irreġistrati aktar minn 650 każ f’temp ta’ ħmistax mis-16 ta’ Ġunju ‘l hawn."
2020-06-29,"L-ebda każ ġdid ta’ Covid-19 f’Malta, ifiqu 3 persuni oħra",https://www.tvm.com.mt/mt/news/l-ebda-kaz-gdid-ta-covid-19-fmalta-ifiqu-3-persuni-ohra/,"Għat-tieni jum infila, ma ġie rreġistrat l-ebda każ ġdid ta’ Covid-19 f’Malta. Fl-aħħar 24 siegħu saru 516 swab test u tliet persuna ġew iddikjarti mfejqa. B’hekk l-ammont ta’  persuni li rkupraw mill-coronavirus f’pajjiżna tela’ għal 639. L-ammont ta’ persuni li ġew infetatti bil-Covid-19 mill-bidu tal-imxija f’Malta baqa’ ta’ 670. L-awtoritajiet tas-saħħa qalu li seba’ pazjenti qed jircievu kura fl-isptarijiet: wieħed fl-isptar Mater Dei u ieħor f’Karin Grech, tliet pazjenti fl-isptar Boffa u tnejn fl-isptar St Thomas.  "
2020-06-29,ARA: Il-banda L’Isle Adam iżżomm l-appuntament annwali fl-Imnarja b’differenza,https://www.tvm.com.mt/mt/news/ara-il-banda-l-isle-adam-izzomm-l-appuntament-annwali-fl-imnarja-bdifferenza/,"Bħal-lum fl-Imnarja, il-Banda L’Isle Adam tar-Rabat torganizza kunċert fuq is-Saqajja. Pero din is-sena, minħabba l-imxija tal-Covid-19, il-Pjazza pittoreska tas-Saqqajja fir-Rabat mhux se tkun qed tgħix l-Imnarja bħas-snin l-imgħoddija. Iżda din is-sena minħabba l-imxija tal-Covid-19, il-kunċert ma sarx bħas-soltu. Minflok il-Kumitat flimkien mal-Kummissjoni tal-Banda fi ħdan l-Għaqda Mużikali L’isle Adam ħasbu sabiex dan l-appuntament jinżamm permezz tal-media soċjali. Huma ħadu ħsieb jaħdmu filmat qasir biex ittellgħuh fuq il-paġna ta’ facebook ta’ din l-Għaqda Mużikali fejn il-banda L’Isle Adam li daqett fuq it-terazzin spazjuż li għandha fis-sede tagħha f’Palazzo Xara. Fi sfond mżejjen  bil-bandalori l-bandisti lebsin l-unformi formali daqqew taħt id-direzzjoni tas-Surmast Direttur Mro William Debattista . Fost is-siltiet esegwiti hemm l-għanja popolari l-Imnarja b’adattament għal banda li sar mis-Surmast Onorarju Joseph Galeali. Din l-għanja żgur hija timbru ta’ din il-festa folkloristika ta’ pajjiżna. Sa mit-twaqqif tagħha  160 sena ilu l-banda Dekana u ċittadina L’Isle Adam dejjem tat sehem ewlieni f’din il-festa tradizzjonali ta’ pajjiżna fost oħrajn bil-kunċert li jittella minn din il-Banda Rabtija nhar l-Imnarja filgħaxija li jġib fi tmiemhom iċ-ċelebrazzjonijiet li jsiru kemm fir-Rabat u l-Ġonna tal-Buskett. "
2020-06-29,Studenti fl-edukazzjoni ogħla f’Malta fost l-aktar sodisfatti fid-dinja bit-tagħlim online,https://www.tvm.com.mt/mt/news/studenti-fl-edukazzjoni-oghla-fmalta-fost-l-aktar-sodisfatti-fid-dinja-bit-taghlim-online/,"Il-Ministru għall-Edukazzjoni Owen Bonnici qal li l-pajjiż qed ikompli jagħmel isem għalih mad-dinja kollha fil-kamp edukattiv. Fuq il-paġna tiegħu fuq facebook, il-Ministru Bonnici qal li studju xjentifiku internazzjonali poġġa lil Malta fost l-aqwa fid-dinja fejn jidħol is-sodisfazzjoni tal-istudenti fl-edukazzjoni ogħla matul iż-żmien tal-pandemija Covid-19. Il-Ministru Bonnici feraħ lill-Universita ta’ Malta għal dan is-suċċess kemm għaliha kif ukol għall-pajjiż kollu."
2020-06-29,Jaqbżu n-nofs miljun l-imwiet bil-Covid-19 fid-dinja,https://www.tvm.com.mt/mt/news/jaqbzu-n-nofs-miljun-l-imwiet-bil-covid-19-fid-dinja/,"Skont is-sit Johns Hopkins l-ammont ta’ nies li mietu bil-Covid-19 fid-dinja minn mindu faqqgħet l-imxija qabżu n-nofs miljun ruħ. L-ammont ta’ nies li ġew infettati bil-coronavirus qabeż l-10 miljun filwaqt li dawk li rkupraw qabżu l-ħames miljuni u mitt elf. Fl-Istati Uniti, l-infezzjonijiet ġodda bil-Covid-19 żdiedu ġmielhom. Il-gvernatur ta’ Texas qal li l-virus qed jinfirex b’mod mgħaġġel u perikoluż. Min-naħa l-oħra, l-istat ta’ New York fejn fil-bidu kien l-agħar stat milqut mill-pandemija, is-sitwazzjoni hija bil-bosta aħjar. Fl-aħħar sigħat mietu biss ħames persuni bil-Covid-19. Fiċ-Ċina, fil-provinċja ta’ Hebei iżjed minn 400,000 ruħ jinsabu taħt lockdown strett jekk kif reġa kien hemm żieda fl-għadd ta’ każi filwaqt li anki fl-Awstralja kien hemm żieda fl-għadd ta’ każi ta’ Covid, partikolarment f’Victoria fejn kienu rreġistrati 75 każ ġdid. Ara wkoll: Jaqbżu ż-żewġ miljun u nofs in-nies bil-COVID-19 fl-Istati Uniti "
2020-06-28,"Ebda każ ġdid ta’ COVID-19, tfiq persuna",https://www.tvm.com.mt/mt/news/ebda-kaz-gdid-ta-covid-19-tfiq-persuna-2/,"Ebda każ ġdid ta’ COVID-19 f’Malta wara li fl-aħħar 24 siegħa saru 661 test. Aħbar pożittiva oħra hija li fl-aħħar ħin fieqet persuna oħra. B’hekk issa huma 25 l-każijiet attivi. B’kollox, minn meta bdiet l-imxija f’Malta kien hawn 670 każ li minnhom fiequ 636, li minnhom 378 huma rġiel u 258 nisa.      "
2020-06-28,Jaqbżu ż-żewġ miljun u nofs in-nies bil-COVID-19 fl-Istati Uniti,https://www.tvm.com.mt/mt/news/jaqbzu-z-zewg-miljun-u-nofs-in-nies-bil-covid-19-fl-istati-uniti/,"Fl-Istati Uniti l-firxa tal-Covid-19 reġgħet splodiet bl-għadd ta’ nies infettati issa qabżu ż-żewġ miljun u nofs, bl-ikbar ammont ta’ każi qegħdin fi Florida u f’Texas. Iż-żieda qawwija fil-każijiet fin-nofsinhar tal-Istati Uniti ġiet wara li n-negozji tħallew jerġgħu jiftħu fil-ġimgħat li għaddew. Is-Sibt li għadda Florida rrappurtat aktar minn 9,500 każ, żieda ta’ ħames mija f’erbgħa u għoxrin siegħa. Minħabba din iż-żieda qawwija uffiċjali kellhom jerġgħu jordnaw miżuri ta’ mitigazzjoni u jagħlqu n-negozji. Il-konsulent ewlieni tal-Gvern fuq il-Covid-19 Dr Anthony Fauci qal li l-pajjiż għandu problema serja hekk kif il-ġimgħa li għaddiet fl-Istati Uniti biss mietu mal-125,000 ruħ. Fi Florida l-ilbies tal-maskra reġa’ sar obbligatorju. Dr Fauci jammetti li f’ċerti reġjuni l-irtirar tal-miżuri sar wisq kmieni."
2020-06-27,Mal-10% ta’ dawk bil-Covid-19 infettaw lil ħafna nies oħra,https://www.tvm.com.mt/mt/news/mal-10-ta-dawk-bil-covid-19-infettaw-lil-hafna-nies-ohra/,"L-istatistiku Vincent Marmara spjega kif apparti r-rata ta’ trażmissjoni, fix-xenarju tal-Covid-19 qed tiġi studjata wkoll ir-rata tal-imxija, magħrufa wkoll bħala ‘dispersion’. Dr Marmama spjega l-fenomenu ta’ dawk li jissejħu ‘super spreaders’ għax infettaw numru kbir ta’ nies. Qal li filwaqt li hemm persuni li jinfettaw biss lil persuna waħda u ġieli lil ħadd, hemm oħrajn li jinfettaw lill-maġġoranza ta’ dawk kollha infettati. Fil-fatt jirriżulta li dawn is-‘super spreaders’ jammontaw għal 10%, u spiċċaw biex infettat lit-80% l-oħra. Qal li dan huwa aspett importanti li qed jiġi studjat. Segwi l-ispjegazzjoni hawn:"
2020-06-27,Ebda każ ġdid ta’ COVID-19 f’Malta – ifiqu 3 persuni,https://www.tvm.com.mt/mt/news/ebda-kaz-gdid-ta-covid-19-fmalta-ifiqu-3-persuni/,"Fl-aħħar 24 siegħa ma ġewx irreġistrati każijiet ġodda ta’ Covid-19 f’Malta wara li saru 870 swab test. Tliet persuni ġew iddikjarati mfejqa biex issa t-total ta’ persuni li fiequ mill-coronavirus f’Malta tela’ għal 635. It-total ta’ persuni li ttestjaw pożittiv għal Covid-19 baqa’ ta’ 670, li minnhom 26 għadhom attivi. Sallum saru b’kollox 93,387 swab test. L-awtoritajiet tas-saħħa qalu li hemm seba’ persuni jirċievu kura fl-isptarijiet: pazjent f’Mater Dei u ieħor f’Karin Grech, żewġ pazjenti fl-isptar St Thomas u tliet pazjenti fl-isptar Boffa.  "
2020-06-27,L-eBook “L-Elf Mistoqsijia ta’ Dino Ricciolino Dwar il-Virus Corona” se jingħata b’xejn lill-istudenti,https://www.tvm.com.mt/mt/news/l-ebook-l-elf-mistoqsijia-ta-dino-ricciolino-dwar-il-virus-corona-se-jinghata-bxejn-lill-istudenti/,"Il-Ministru għall-Edukazzjoni u x-Xogħol Owen Bonnici ġie ppreżentat bil-ktieb ‘L-Elf Mistoqsijia ta’ Dino Ricciolino Dwar il-Virus Corona’, liema pubblikazzjoni saret bil-kollaborazzjoni tal-Aġenzija Nazzjonali tal-Litteriżmu u huwa mmirat għal tfal bejn it-3 snin u l-10 snin. Huwa qal li din il-pubblikazzjoni hija ta’ għajnuna lill-familji biex iwieġbu l-mistoqsjiet b’mod ċar. Żied li ħa gost bid-deċiżjoni li jkun ktieb bilingwi, bil-Malti u kif ukoll bl-Ingliż biex jintlaħqu t-tfal kollha f’Malta u Għawdex. Qal li l-Ministeru se jkun qed jagħti wkoll l-eBook bil-Malti u bl-Ingliż b’xejn lill-istudenti. Minħabba l-pandemija kawża tal-virus Corona (Covid-19), ħafna familji madwar id-dinja, speċjalment it-tfal, raw id-dinja tagħhom tinbidel mil-lejl għan-nhar. L-għan ta’ dan il-ktieb ċkejken hu li jispjega b’mod ċar u ħafif, imma xjentifikament korrett, il-ħafna mistoqsijiet li jkollhom it-tfal. Il-pubblikatriċi tal-ktieb spjegat kif l-awtriċi Chaira Battistelli bagħtitilha l-manuskritt f’Marzu li għadda u flimkien mal-illustrazzjonijiet ta’ Onda S., deher ċar li dan jista’ jagħti lok għal pubblikazzjoni edukattiva tassew tajba. Permezz tat-traduzzjoni għal Malti tal-ktieb ‘The Thousand Questions of Dino Ricciolino About The Coronavirus’ ħareġ is-sabiħ tal-ilsien Malti u l-potenzjal tiegħu meta jiffaċċja l-isfidi sabiex tinstab terminoloġija adegwata li tista’ tintuża fil-ħajja ta’ kuljum. It-traduzzjoni għall-Malti saret minn Joanne Micallef, waqt li Toni Aquilina kien l-editur. Il-qari tal-provi sar mill-Agenzija Nazzjonali tal-Litteriżmu stess waqt li l-editjar tal-verżjoni bl-Ingliż sar minn Proofreading Malta.  Id-disinn tal-ktieb sar minn Naomi Gatt."
2020-06-27,Ara: Studenti ta’ De La Salle jirringrazzjaw lill-eroj mediċi u jagħmlu kuraġġ lill-poplu,https://www.tvm.com.mt/mt/news/ara-studenti-ta-de-la-salle-jirringrazzjaw-lill-eroj-medici-u-jaghmlu-kuragg-lill-poplu/,"Bla flus la tgħannaq u lanqas tbus. Madanakollu, jekk xejn, mindu ġew irrappurtati l-ewwel każi ta’ Covid-19 ilkoll tgħallimna napprezzaw bis-sħiħ dak kollu li f’għajnejn dak li jkun jaf jidher normali għall-aħħar, bħall-għaqda u l-imħabba ta’ bejnietna. Dawk il-valuri, fi ftit kliem, li ngħixuhom ta’ kuljum b’għajnejna magħluqa u li qajla nagħtu kas l-importanza tagħhom. F’dan l-isfond, għadd ta’ studenti tas-sekondarja tal-kulleġġ De La Salle f’dawn il-jiem ‘il bogħod mill-awli skolastiċi ħolqu żewġ filmati msejsa fuq għadd ta’ tpinġijiet tagħhom stess li jkomplu jagħmlu kuraġġ lill-poplu u jqanqluna biex ilkoll inkomplu niġbdu ħabel wieħed bit-tama li negħlbu l-pandemija mill-aktar fis. Il-filmati mżewwqa wkoll b’għadd ta’ messaġġi b’turija ta’ ringrazzjament lill-ħaddiema tas-saħħa li fl-aħħar ġimgħat, aktar minn qatt qabel, ħadmu lejl u nhar biex jipproteġuna lkoll mill-virus.  "
2020-06-27,ARA: Itemmu bi tbissima “s-sena skolastika tal-COVID” fit-toroq tal-Ħamrun,https://www.tvm.com.mt/mt/news/ara-itemmu-bi-tbissima-s-sena-skolastika-tal-covid-fit-toroq-tal-hamrun/,"Għalliema u studenti tal-iskola Ħamrun SS Primary temmew is-sena skolastika fit-toroq tal-lokalità fejn wara aktar minn 100 ġurnata reġgħu raw lil xulxin u sellmu lil xulxin. L-Assistent Kap tal-Iskola, Janice Darmanin qalet lil tvm.com.mt li matul iż-żmien sakemm damet magħluqa l-iskola, kulħadd ħadem bħalha tim wieħed bejn edukaturi, studenti u genituri jew kustodji. Żiedet tgħid li din ma kinitx faċli imma l-kollaborazzjoni tant kienet tajba li jistgħu jgħidu li dan kien żmien ta’suċċess għal kulħadd… iżda ħassew ħafna n-nuqqas li jaraw lil xulxin wiċċ imb’ wiċċ, speċjalment fi skola fejn dejjem kellhom għaqda kbira bejn kulħadd. B’hekk ħassew li kellhom jagħmlu xi ħaġa biex qabel ma jieqfu għall-vaganzi tas-sajf, jaraw kif jagħmlu biex jagħmlu sorpriża u jżuruhom mingħajr ma jingħaqdu fi grupp kbir biex tinżamm id-distanza socjali. B’hekk ilbieraħ organizzaw carcade fit-toroq tal-Ħamrun. Bil-karozzi kollha armati klassi klassi u ddekorati bdew iduru mat-toroq tal-Ħamrun ipaqpqu u joħolqu atmosfera sabiħa u pożittiva. Ingħaqad  magħhom ukoll il-Prinċipal tal-Kulleġġ San Gorg Preca. It-tfal kull ma kienu jafu kien li kellhom joħorġu fuq il-bankina jistennew sorpriża tgħaddi minn ħdejhom. Kif indunaw li se jaraw lill-edukaturi kien hemm emozzjonijiet kbar. L-Assistent Kap temmet tgħid li kien tassew mument sabiħ meta kollha setgħu ‘jaraw’ lil xulxin imqar għal ftit minuti biex jagħlqu flimkien din is-sena skolastika li żgur se tibqa’ minsuġa fil-memorja tagħhom għal dejjem. "
2020-06-27,“L-Istati Uniti għandhom problema serja bil-virus” – il-kap tal-mard infettiv Amerikan,https://www.tvm.com.mt/mt/news/l-istati-uniti-ghandhom-problema-serja-bil-virus-il-kap-tal-mard-infettiv-amerikan/,"Il-kap tal-mard infettiv fl-Istati Uniti, Dr Anthony Fauci qal li l-pajjiż għandu problema serja hekk kif 16-il stat għaddew minn żieda qawwija ta’ każijiet ta’ coronavirus. Fl-ewwel laqgħa tat-task force tal-White House f’ xahrejn, Dr Fauci qal li l-uniku mod kif l-Istati Uniti joħorġu minn din il-pandemija huwa billi jibqgħu flimkien. Waqt li l-esperti tas-saħħa qalu li fadal ħafna aktar xi jsir biex jitnaqqas it-tixrid tal-virus, il-Viċi President tal-Istati Uniti Mike Pence faħħar il-progress li qal sar. Ilbieraħ fl-Istati Uniti nstabu aktar minn 40,000 każ ġdid ta’ coronavirus. Dan ifisser li telgħu għal aktar minn żewġ miljun u erba’ mitt elf każ konfermat u aktar minn 125,000 mewt. F’Texas, Florida u Arizona, l-illaxkar tar-restrizzjonjiet ġew sospiżi minħabba ż-żieda fil-każijiet il-ġodda. Sadanittant, l-uffiċjali tas-saħħa fl-Istati Uniti jistmaw li l-għadd vera ta’ każijiet huwa madwar għaxar darbiet aktar miċ-ċifra rrappurtata.    "
2020-06-26,Fir-Renju Unit 186 mietu bil-Covid-19 f’jumejn – il-PM jwissi kontra l-ġemgħat,https://www.tvm.com.mt/mt/news/fir-renju-unit-186-mietu-bil-covid-19-fjumejn-il-pm-jwissi-kontra-l-gemghat/,"Fir-Renju Unit, bejn ilbieraħ u llum, mietu 186 persuna bil-Coronavirus. L-awtoritajiet tas-saħħa qalu li dawn in-nies mietu fl-isptarijiet, fid-djar tal-anzjani u fil-komunità. L-ammont tal-mejta fil-pajjiż issa tela’ għal kważi 43,500. Intqal li fl-aħħar 24 siegħa, iktar minn elf persuna ttestjaw pożittiv għall-virus. Il-Prim Ministru, Boris Johnson, wissa lin-nies biex ma jwebbsux rashom u ma jinġabrux f’ġemgħat minkejja t-temp sabiħ li hemm fil-pajjiż. “If you look at what’s happening elsewhere in the world, where people have been coming out of lockdown, I’m afraid what you’re also seeing is people taking too many liberties with the guidance, mingling too much, not observing social distancing.” Il-miżuri tad-distanza soċjali ilhom fis-seħħ fil-pajjiż minn Marzu. Dawn il-miżuri se jiġu llaxkati mill-4 ta’ Lulju."
2020-06-26,"“It-tfal ili ma narahom xi erba’ ġimgħat, il-familja kollox għalija!” – is-Sinjura Vella",https://www.tvm.com.mt/mt/news/it-tfal-ili-ma-narahom-xi-erba-gimghat-il-familja-kollox-ghalija-is-sinjura-vella/,"Fost l-għadd ta’ mistiedna li qalu tagħhom waqt l-aħħar programm ta’ ‘TVAM’ dalgħodu l-Eċċellenza Tiegħu l-President George Vella u s-Sinjura Vella. Matul diskussjoni msejsa b’mod speċjali fuq il-ġimgħat straordinarji li lkoll għaddejna minnhom, mistoqsija xi jfisser is-sajf għaliha, is-Sinjura Vella qalet li s-soltu hi u Dr Vella jkollhom seba’ mitt sena sakemm jasal is-sajf peress li hekk kif is-sħana tibda tagħmel tagħha dlonk ilebbtu lejn il-gżira tat-tliet għoljiet bil-għan li jqattgħu ġimgħa għall-kwiet mal-familja kollha qalb il-ġmiel tal-pajsaġġ Għawdxi. Is-Sinjura Vella stqarret li s-sena l-oħra ma rnexxielhomx iżommu din it-tradizzjoni familjari u li din is-sena frott iċ-ċirkostanzi li ġabet magħha l-imxija tal-pandemija wisq anqas se jkunu jistgħu jitilgħu s’Għawdex flimkien bħalma jħobbu jagħmlu. Minkejja dan, is-Sinjura Vella qalet li tittama biss li mqar ikunu jistgħu jmorru sa ħdejha n-neputijiet hekk kif uħud minnhom ilha ma tarahom xi erba’ ġimgħat. Fissret, li l-familja hija l-mimmi t’għajnejha."
2020-06-26,Save and Support Trust b’donazzjoni ta’ tagħmir tal-ossiġnu lill-isptar Mater Dei,https://www.tvm.com.mt/mt/news/save-and-support-trust-bdonazzjoni-ta-taghmir-tal-ossignu-lill-isptar-mater-dei/,"L-għaqda volontarja Save & Support Trust tat b’donazzjoni 45 konċentratur tal-ossiġnu b’valur ta’ madwar €35,000, lill-isptar Mater Dei. Dan it-tagħmir jiffiltra ‘l barra gassijiet mhux mixtieqa fl-arja li nieħdu nifs minnha billi jissuplixxu ossiġnu. Din il-filtrazzjoni hija essenzjali għal pazjenti b’mard respiratorju u għalhekk dan it-tagħmir jista’ jgħin ukoll pazjenti bil-Covid-19. Maria Micallef minn Save & Support Trust ippreżentat dan it-tagħmir lid-Deputat Prim Ministru u Minsitru għas-Saħħa Chris Fearne. "
2020-06-25,Il-WHO mħassba dwar iż-żidiet sinjifikanti ta’ Covid-19 fl-Ewropa,https://www.tvm.com.mt/mt/news/il-who-mhassba-dwar-iz-zidiet-sinjifikanti-ta-covid-19-fl-ewropa/,"L-Għaqda Dinjija tas-Saħħa, WHO, qalet għall-ewwel darba f’dawn l-aħħar xhur, rat żieda fil-każijiet ġodda ta’ Covid-19 fl-Ewropa fejn fl-aħħar ġimgħat ġew illaxkati l-miżuri li ddaħħlu fis-seħħ biex irażżnu l-imxija. Id-Direttur Reġjonali tal-WHO, Dr Hans Henri Kluge qal li fi 11-il-pajjiż, li iżda ma semmiex liema huma, t-trasmissjoni tal-coronavirus wasslet għal żidiet sinjifikanti fil-każijiet ġodda. Qal li għal diversi ġimgħat huwa wissa dwar ir-riskju ta’ żidiet fil-każijiet hekk kif il-pajjiżi jaġġustaw il-miżuri u issa f’diversi pajjiżi fl-Ewropa, dan ir-riskju sar realtà. Fl-Ewropa s’issa ġew irreġistrati aktar minn 2.6 miljun każ ta’ Covid-19 u mal-195,000 mewt."
2020-06-25,3 każijiet ġodda ta’ Covid-19 f’Malta u jfiqu 3 oħra,https://www.tvm.com.mt/mt/news/3-kazijiet-godda-ta-covid-19-fmalta-u-jfiqu-3-ohra/,"Fl-aħħar 24 siegħa ġew irreġistrati tliet (3) każijiet ġodda ta’ Covid-19 f’Malta wara li saru 1,027 swab test. Sallum saru b’kollox 91,571 swab test. Tliet (3) persuni ġew iddikjarati mfejqa biex issa t-total ta’ persuni li fiequ mill-coronavirus f’Malta tela’ għal 627. It-total ta’ persuni li ttestjaw pożittiv għal Covid-19 huwa ta’ 668, li minnhom 32 għadhom attivi. L-awtoritajiet tas-saħħa qalu li t-tliet każijiet ma kinux magħrufa minn xi grupp. Tnejn minnhom ma kellhomx sintomi filwaqt li każ minnhom kellu sintomi. L-awtoritajiet tas-saħħa għadhom iħeġġu lil kulħadd biex isegwi d-direttivi fosthom li tinżamm distanza soċjali bejn persuna u oħra, l-iġjene u l-ilbies tal-maskri jew visors f’ċerti postijiet."
2020-06-25,"Il-linja nazzjonali tal-ajru tal-Awstralja se tkeċċi 6,000 ħaddiem",https://www.tvm.com.mt/mt/news/il-linja-nazzjonali-tal-ajru-tal-awstralja-se-tkecci-6000-haddiem/,"Il-linja nazzjonali tal-ajru tal-Awstralja, Qantas, se tnaqqas 6,000 impjieg bħala parti mill-pjani tagħha biex tirkupra mill-effetti tal-pandemija tal-Covid-19. Dan it-tnaqqis jammonta għal madwar 20 fil-mija tal-impjiegi tal-kumpanija qabel faqqgħet il-kriżi tal-coronavirus. F’Marzu, Qantas tat il-leave lil madwar 80 fil-mija tal-impjegati tagħha. Il-linja nazzjonali tal-ajru tal-Awstralja qalet li l-impatt fuq l-ivjaġġar bl-ajru ħalla effetti kbar fuq id-dħul tagħha. Il-ġimgħa l-oħra, il-Gvern Awtraljan qal li x’aktarx li se jżomm il-fruntieri tal-pajjiż magħluqin sas-sena d-dieħla. Dan wassal biex il-Qantas ħassret it-titjiriet internazzjonali kollha li kellha skedati sa tmiem Ottubru, ħlief dawk għal New Zealand."
2020-06-25,Il-Malta Red Cross tirċievi għotja għal kull maskra mibjugħa,https://www.tvm.com.mt/mt/news/il-malta-red-cross-tircievi-ghotja-ghal-kull-maskra-mibjugha/,"Il-Malta Red Cross, li tul il-pandemija kienet ukoll fuq quddiem, speċjalment bis-servizz tagħha fost l-immigranti fiċ-ċentru miftuħ ta’ Ħal Far, sabet spalla ta’ għajnuna mill-kumpanija Playmobil. Il-Playmobil użat it-teknoloġija tagħha biex mal-pupi tal-plastik li tipproduċi bdiet taħdem maskri tal-plastik li jistgħu jintuża aktar minn darba, li meta jintlibsu sew joffru protezzjoni kontra t-tixtrid tal-coronavirus. Il-kumpanija, bħala parti mir-responsabbiltà soċjali tagħha, qegħda tgħaddi lis-soċjetà tar-Red Cross Maltija ewro minn kull maskra li tbigħ. Kelliem għar-Red Cross qal li din l-għotja ser tgħin lis-soċjetà tkompli bil-ħidma tagħha fil-qasam tas-saħħa."
2020-06-25,Tliet stati fl-Amerka jimponu kwarantina fuq stati b’ħafna każi ta’ Covid-19,https://www.tvm.com.mt/mt/news/tliet-stati-fl-amerka-jimponu-kwarantina-fuq-stati-bhafna-kazi-ta-covid-19/,"L-istati ta’ New York, New Jersey u Connecticut qed jimponu kwarantina fuq persuni li jkunu ġew minn għadd ta’ stati Amerikani oħra li qed jirrapportaw numru rekord ta’ każijiet ta’ Covid-19. L-istati l-iktar milquta bħalissa huma dawk fin-nofsinhar u l-punent tal-Amerka, bil-Gvernatur ta’ New York, Andrew Cuomo, jgħid li l-kwarantina tapplika għal dawk kollha li jkunu ġejjin minn Alabama, Arkansas, Arizona, Florida, North Carolina, South Carolina, Texas u Utah. L-Università ta’ Washington qed tistma li sa Ottubru jkunu mietu mal-180,000 bil-Covid-19 fl-Istati Uniti, inkella 146,000 fix-xenarju li 95% tal-popolazzjoni tilbes il-maskra. S’issa fl-Istati Uniti kienu rrappurtati 2.3 miljun każ u 121,000 imwiet."
2020-06-23,Il-Ġermanja terġa’ ddaħħal restrizzjonijiet wara li nstab il-Coronavirus f’impjant tal-laħam,https://www.tvm.com.mt/mt/news/il-germanja-terga-ddahhal-restrizzjonijiet-wara-li-nstab-il-coronavirus-fimpjant-tal-laham/,"L-awtoritajiet Ġermaniżi qed jerġgħu jdaħħlu miżuri ta’ lockdown wara li feġġew każi ġodda ta’ coronavirus f’impjant fejn jiġi ppakkjat il-laħam. Aktar minn 1,300 ħaddiem irriżultaw pożittivi għall-virus. Il-mexxej tal-istat, qal li r-restrizzjonijiet fid-distrett ta’ Gütersloh, fejn jgħixu mat-360,000 persuna, se jibqgħu fis-seħħ sal-aħħar ta’ dan ix-xahar. Il-bars, mużewijiet, iċ-ċinema, u l-gyms għandhom jibqgħu magħluqa u r-ristoranti jistgħu jservu l-ikel take away biss. Din hija l-ewwel deċiżjoni ta’ dan it-tip mindu l-Ġermanja bdiet itaffi r-restrizzjonijiet f’Mejju li għadda. Fil-Ġermanja hemm biża’ li se jiżdiedu l-infezzjonijiet. Ir-rata ta’ trażmissjoni tal-virus telgħet għal 2.76."
2020-06-23,"Ara x’qalu l-bejjiegħa, ix-xerrejja u l-anzjani fis-suq tal-Birgu dwar il-Covid-19",https://www.tvm.com.mt/mt/news/ara-xqalu-l-bejjiegha-ix-xerrejja-u-l-anzjani-fis-suq-tal-birgu-dwar-il-covid-19/,"Eku tal-kapitlu Covid. Gradwalment il-ħajja qed tirritorna għan-normal f’Malta kif osservajna fis-suq tal-Birgu fejn sibna l-bejjiegħa u x-xerrejja iħarsu bit-tama lejn il-futur. Is-suq tal-Birgu, fl-għodwa tat-Tlieta filgħodu, is-soltu hawnhekk kien ikun ippakkjat bin-nies. Il-Covid-19 ħalla effett għax kien hemm diversi ġimgħat, saħansitra xhur, li hawnhekk kien ikun baħħ. Iżda anki kif qalu dawk li jarmaw hawnhekk u anki l-konsumaturi, bil-mod il-mod Malta qed tirritorna għan-normal, inkluż fis-suq tal-Birgu. Fost oħrajn staqsejna x’jaħsbu l-bejjiegha dwar il-miġja tat-turisti mill-ewwel ta’ Lulju. Qalulna li l-pajjiż għandu bżonnhom it-turisti inkluż huma. Ix-xerrejja li ltqajna magħhom qalulna li qed jegħelbu l-biża’ bil-maskri u ż-żamma tad-distanza soċjali. Filwaqt li uħud mill-anzjani li ltqajna’ magħhom fis-suq u fil-pjazza tal-Birgu qalulna li jinsabu fis-seba’ sema li setgħu jixirfu minn djarhom wara tliet xhur magħluqin ġewwa."
2020-06-23,Kumpaniji li sfrattawlhom il-pjani għall-fieri internazzjonali jistgħu jieħdu rifużjoni,https://www.tvm.com.mt/mt/news/kumpaniji-li-sfrattawlhom-il-pjani-ghall-fieri-internazzjonali-jistghu-jiehdu-rifuzjoni/,"Kumpaniji li kellhom jitilgħu bil-prodotti tagħhom f’fieri internazzjonali iżda spiċċaw minn taħt minħabba l-imxija, se jkunu eliġibbli għal rifużjoni minn TradeMalta li tkoprilhom parti mill-ispejjeż li ħarġu. Waqt li elenka d-dettalji tal-iskema li tħabret fil-pjan għar-rigenerazzjoni ekonomika, il-Ministru għall-Ekonomija, Silvio Schembri, qal li 120 kumpanija mistenni jibbenefikaw mill-allokazzjoni ta’ €400,000. Kumpaniji li kienu se juru s-servizzi u l-prodotti tagħhom f’fieri internazzjonali, u l-pjani tagħhom sfrattaw minħabba l-imxija, se jkunu eliġibbli għal rifużjoni minn TradeMalta li se tkopri parti mill-ispejjeż li nefqu. Il-Kap Eżekuttiv ta’ TradeMalta, Anton Buttigieg, qal li diversi esebituri tilfu l-flus għax l-organizzaturi tal-fieri ma tawhomx flushom lura minkejja li l-fieri tħassru. “F’dawk il-każijiet fejn dik ir-rifużjoni ma ngħatatx mill-organizzaturi aħna se ngħinuhom billi ntuhom sa massimu ta’ €25,000 lura mill-ispejjeż li kienu diġà għamlu biex jesebixxu f’dawn il-fieri,” qal il-Kap Eżekuttiv ta’ Trade Malta, Anton Buttigieg. L-iskema taħseb biex il-kumpaniji jibbenefikaw sa €10,000 biex jirreklamaw il-prodotti tagħhom fuq l-internet filwaqt li jħarrġu lill-ħaddiema tagħhom fir-reklamar diġitali. L-iskema għandha allokazzjoni ta’ €400,000 u minnha, mistenni jibbenefikaw 120 kumpanija. Il-Ministru għall-Ekonomija, Silvio Schembri, qal li din l-iskema se tagħti nifs lill-kumpaniji Maltin filwaqt li ttaffilhom ftit mill-piżijiet li ġew fuqhom bla mistenni minħabba l-imxija. “Jekk naraw li dawn l-iskemi huma ta’ suċċess u l-uptake kien tajjeb u r-riżultat kien pożittiv, iva l-Gvern ikompli jħares biex jespandi u jsaħħaħ dawn il-miżuri,” qal il-Ministru għall-Ekonomija Silvio Schembri. L-intrapriżi eliġibbli għall-iskema joperaw f’diversi oqsma fosthom fil-manifattura, l-edukazzjoni u r-riċerka."
2020-06-23,"Mill-1 ta’ Lulju, il-festi jistgħu jsiru forma ta’ pellegrinaġġi",https://www.tvm.com.mt/mt/news/mill-1-ta-lulju-il-festi-jistghu-jsiru-forma-ta-pellegrinaggi/,"Il-knisja f’Malta ħarġet direttivi li se jidħlu fis-seħħ mill-ewwel ta’ Lulju dwar kif jistgħu jiġu iċċelebrati il-festi tal-bliet u l-irħula. Il-festi se jiġu iċċelebrati fid-data tal-Festa liturġika jew fil-Ħadd li s-soltu tkun iċċelebrata l-festa fix-xhur tas-sajf. Għal dawk il-festi li diġà għaddew, se tinstab ġurnata alternattiva li trid tkun approvata mill-Vigarju Ġenerali qabel titħabbar. Il-festa se tkun iċċelebrata b’Quddiesa Solenni u pellegrinaġġ mat-toroq li ma jkunx itwal minn sagħtejn. Il-pellegrinaġġ jista’ jkun akkumpanjat mill-banda tal-post b’innijiet reliġjużi biss. Fid-dħul tal-vara fil-Knisja, issir ċelebrazzjoni liturġika li tinkludi il-barka sagramentali. Id-dħul u l-ħruġ tal-vari min-niċċa jista’ jsir b’mod privat mhux aktar minn jumejn qabel u wara l-festa. Dwar l-armar, il-knsija qalet li l-altari għandhom jintramaw l-istess kif ikunu armati fil-festa, iżda il-kumpament tal-armar fil-Knisja għandu jkun modest. L-armar fuq barra jista jsir. Madanakollu l-parroċċi ma jistgħux jidħlu fi spejjeż biex isir dan. Dawn id-direttivi se jibqgħu fis-seħħ sal-aħħar tas-sena. Il-Knisja qalet li minbarra l-festi fl-ibliet u l-irħula, fl-14 ta’ Settembru ser jiġi organizzat pellegrinaġġ djoċesan ta’ radd il-ħajr lil Alla mmexxi minn Mons. Arċisqof Charles Scicluna, bix-xbieha devozzjonali tal-Kurċifiss meqjum fil-Knisja ta’ Ġieżu, il-Belt Valletta."
2020-06-23,Ebda każ ġdid ta’ COVID-19 f’Malta u tfiq persuna,https://www.tvm.com.mt/mt/news/ebda-kaz-gdid-ta-covid-19-fmalta-u-tfiq-persuna/,"Għat-tieni ġurnata nfila, ma’ kien irreġistrat l-ebda każ ġdid ta’ Covid-19 f’Malta. Fl-aħħar 24 siegħa saru 927 swab. B’hekk it-total ta’ persuni li ttestjaw pożittiv għal Covid-19 baqa’ ta’ 665, li minnhom 38 għadhom attivi. Persuna ġiet iddikjarata li fieqet fl-aħħar sigħat u għalhekk it-total ta’ persuni li fiequ mill-coronavirus f’Malta tala’ għal 618. Sallum saru b’kollox 80,621 swab test. L-awtoritajiet tas-saħħa qalu li għall-ewwel darba mis-7 ta’ Marzu 2020, Malta ma sabitx każijiet ġodda ta’ Covid-19 għal jumejn infila.  "
2020-06-23,"“Mill-esperjenza tal-Covid-19, il-pajjiż għandu jibqa’ ppreparat għal kull eventwalità”",https://www.tvm.com.mt/mt/news/mill-esperjenza-tal-covid-19-il-pajjiz-ghandu-jibqa-ppreparat-ghal-kull-eventwalita/,"Is-Segretarju Permanenti Ewlieni Mario Cutajar żar id-Depot tal-Pulizija fil-Furjana, il-Kwartieri tal-Forzi Armati f’Ħal Luqa u d-Dipartiment tal-Protezzjoni Ċivili f’Ħal Far, fl-okkażjoni tal-Jum Dinji tas-Servizz Pubbliku fit-23 ta’ Ġunju. Hemmhekk iltaqa’ ma’ għadd ta’ ħaddiema li kollha jagħmlu xogħol siewi biex is-servizzi jingħataw 24 siegħa kuljum, is-sena kollha. Fid-Dipartiment tal-Protezzjoni Ċivili, is-Segretarju Permanenti Ewlieni, iltaqa’ mad-Direttur Ġenerali, is-Sur Emanuel Psaila, u mal-ħaddiema kollha, u segwa t-taħriġ li kien għaddej fosthom taħriġ ta’ salvataġġ fl-għoli kif ukoll taħriġ ta’ dekontaminazzjoni minn materjali tossiċi. Ra wkoll l-aħħar inġenji li nxtraw, fosthom vetturi tat-tifi tan-nar u apparat speċjali ieħor kif ukoll l-imħażen u garaxx li qed jinbnew għall-vetturi tat-tifi tan-nar. Fid-Depot tal-Pulizija, is-Segretarju Permanenti Ewlieni iltaqa’ ma’ uffiċjali tal-Pulizija li servew waqt il-pandemija u żar iċ-ċentru speċjalizzat tal-112 fejn jidħlu t-telefonati kollha ta’ emerġenza. Żar il-bini l-ġdid fuq wara tad-Depot li se jkun qed iservi ta’ ċentru konsolidat li fost l-oħrajn se jilqa’ fih is-Cyber Crime Unit, control room ġdida u laboratorji forensiċi. Dan il-proġett ta’ madwar €1.5 miljun mistenni jitlesta s-sena d-dieħla. Fil-Kwartieri tal-Armata, is-Segretarju Permanenti Ewlieni ntlaqa’ mill-Brigadier, is-Sur Jeffrey Curmi, u ddawwar maċ-ċentri speċjalizzati li fihom issir sorveljanza ta’ dak kollu li jkun qed jiġri fit-territorju Malti, kemm fuq l-art kif ukoll fuq il-baħar. Is-Sur Cutajar iltaqa’ ma’ uffiċjali li jagħmlu xogħol ta’ monitoraġġ kontinwu fuq il-baħar. Il-Kap taċ-Ċivil irrimarka li hu importanti li l-forzi dixxiplinati jibqgħu jaġġornaw irwieħhom maż-żminijiet. Hu rringrazzja lill-ħaddiema kollha għax bis-saħħa tagħhom il-pajjiż ra lis-Servizz Pubbliku fl-aqwa tiegħu. Enfasizza li mill-esperjenza li akkwistajna waqt il-Covid-19, nibqgħu nippreparaw irwieħna għal kull eventwalità li tista’ tolqot lill-poplu Malti. Żied li bl-investiment li qed isir fil-forzi dixxiplinati tagħna, is-servizz li qed jingħata qed ikompli jkun dejjem tal-aqwa kwalità fejn il-pubbliku għandu serħan il-moħħ li l-pajjiż jinsab ippreparat għal kulma jista’ jinqala. Hu appella lil kull min jixtieq jagħmel differenza fis-soċjetà biex ifittex karriera fis-Servizz Pubbliku."
2020-06-23,Il-każijiet ta’ coronavirus fid-dinja jaqbżu d-9 miljuni,https://www.tvm.com.mt/mt/news/il-kazijiet-ta-coronavirus-fid-dinja-jaqbzu-d-9-miljuni/,"Il-każijiet ta’ coronavirus fid-dinja qabżu d-9 miljuni. Nofshom, aktar minn 4 miljuni u nofs, irkupraw mill-virus. L-Istati Uniti baqa’ l-aktar pajjiż li għandu l-akbar ammont ta’ każijiet, segwit mill-Brażil u wara r-Russja. L-imwiet mill-virus madwar id-dinja qed joqorbu n-nofs miljun. Fil-Messiku twieldu triplets, kollha pożittivi għall-Covid-19. L-awtoritajiet tas-saħħa qalu li dan hu każ li qatt ma raw bħalu għaliex it-trabi li ġew ittestjati fl-ewwel sigħat ta’ ħajjithom, ma kinux f’kuntatt ma’ xi ħadd magħruf li għandu l-virus. Ix-xjentisti jaħsbu li dan il-każ jista’ jitfa dawl dwar jekk il-virus jgħaddix mill-omm għat-trabi fil-guf. Tnejn mit-tliet trabi jinsabu f’kundizzjoni stabbli filwaqt li t-tarbija l-oħra qed tingħata trattament għal mard respiratorju. L-awtoritajiet tas-saħħa jaħsbu li l-ġenituri setgħu kellhom il-virus u ma kellhomx sintomi. Huma jinsabu iżolati jistennew ir-riżultat tat-test tagħhom. Ġew irrapportati 17-il każ ieħor fl-istat Awstraljan ta’ Victoria u kompliet tiżdied il-biża’ tat-tieni mewġa. Il-każijiet f’Victoria jammontaw għal kważi 90% tal-infezzjonijiet il-ġodda fl-aħħar ġimgħa. F’Beijing ukoll ġew irreġistrati 13-il każ ġdid, biex issa l-ammont tat-tieni mewġa ta’ infezzjonjiet tela għal 249. Din il-belt Ċiniża kien ilha 57 ġurnata mingħajr każ wieħed ta’ trasmissjoni lokali madankollu aktar kmieni dan ix-xahar feġġgħet l-imxija f’suq kbir tal-ikel. Anki l-Korea t’Isfel irrapportat 46 każ ġdid bl-awtoritajiet qed jgħidu li l-pajjiż qed jintlaqat mit-tieni mewġa. Qalu li l-ewwel mewġa fil-pajjiż intemmet f’April. Intant, id-direttur ġenerali tal-Għaqda Dinjija tas-Saħħa Tedros Adhanom Ghebreyesus, qal li l-akbar theddida li qed tiffaċċja d-dinja bħalissa mhux il-coronavirus innifsu iżda n-nuqqas ta’ solidarjetà u tmexxija globali. “Ma nistgħux nirbħu l-pandemija b’dinja maqsuma,” qal waqt konferenza tal-aħbarjiet. Tedros ma semmiex speċifikament lill-President tal-Istati Uniti Donald Trump li x-xahar li għadda qal li pajjiżu – li huwa l-akbar kontributur finanzjajru tal-WHO – se jtemm ir-relazzjoni mal-organizazzjoni."
2020-06-22,"Ebda każ ġdid ta’ COVID-19, tfiq persuna",https://www.tvm.com.mt/mt/news/ebda-kaz-gdid-ta-covid-19-tfiq-persuna/,Ħadd ma ħareġ pożittiv għall-COVID-19 wara li fl-aħħar ħin saru 464 test. Il-każijiet attivi naqsu għal 39 wara li fieqet persuna. B’kollox s’issa kien hawn 665 każ li minnhom 617 fiequ. Minn 617 li fiequ 363 huma rġiel u 254 huma nisa. 
2020-06-22,"183,000 każ ġdid ta’ COVID-19 fid-dinja – l-għadd kbir tagħhom fl-Amerka",https://www.tvm.com.mt/mt/news/183000-kaz-gdid-ta-covid-19-fid-dinja-l-ghadd-kbir-taghhom-fl-amerka/,"Brazil tinsab fit-tieni post fid-dinja bl-aktar nies infettatati bil-Covid 19 wara l-Istati Uniti hekk kif laħqet iċ-ċifra ta’ ħamsin elf imwiet. L-aħbar ħarġet meta l-pajjiż għaddej minn tensjoni kbira, fejn l-għadd ta’ nies infettati qabżu l-miljun bl-esperti jgħidu li l-pajjiż għadu ma laħaqx il-qofol tal-virus u li dan mistenni jintlaħaq ġimgħat oħra. Minn 183,000 infezzjoni rrapurtati fl-aħħar 24 siegħa fid-dinja, skont l-Għaqda Dinjija tas-Sahha, aktar minn 60% ġejjin jew mit-tramuntana jew min-nofsinhar tal-Amerika. Minkejja dan kollu l-pandemija ma beżżghetx lil eluf ta’ nies milli joħorġu biex jagħtu l-appoġġ jew huma kontra l-President Jair Bolsonaro, b’dimostrazzjonijiet u anki protesti fit-toroq. In-nies qegħdin isejħu għat-tkeċċijta ta’ Bolsonaro wara li ħabib tal-President ġie arrestat fuq akkużi ta’ korruzzjoni."
2020-06-21,Il-preċetti u l-griżma se jsiru fis-sajf: ippubblikati linji gwida kif isiru dawn iċ-ċelebrazzjonijiet,https://www.tvm.com.mt/mt/news/il-precetti-u-l-grizma-se-jsiru-fis-sajf-ippubblikati-linji-gwida-kif-isiru-dawn-ic-celebrazzjonijiet/,"Is-sagramenti tal-Ewwel Tqarbina u l-Griżma tal-Isqof se jsiru fit-tliet xhur li ġejjin. Il-Knisja ppubblikat linji gwida dwar kif għandhom isiru dawn iċ-ċelebrazzjonijiet waqt li jittieħdu l-miżuri ta’ prevenzjoni għat-tixrid tal-imxija tal-Covid-19. Fid-dokument jingħad li l-Arċisqof jixtieq li din is-sena l-Preċetti u l-Griżma jsiru fis-Sajf minħabba l-possibiltà li wara Settembru jerġa’ jkun hemm il-bżonn ta’ restrizzjonijiet minħabba il-pandemija. Minflok l-istaġun tal-festi, is-sajf 2020 se jkun ittimbrat bħala l-istaġun tal-preċetti u l-griżma. Minn tmiem il-ġimgħa d-dieħla, il-parroċċi huma mħeġġa jorganiżżaw iċ-ċelebrazzjoni tas-sagramenti sa qabel jintemm is-sajf. Skont linji gwida maħruġa mill-Knisja f’Malta, id-dati għal dawn iċ-ċelebrazzjonijiet tħallew f’idejn kull parroċċa. Biċ-ċentri tad-duttrina magħluqa, il-Kurja qalet li tkun ħaġa sabiħa li l-parroċċi jsibu modi kreattivi, fosthom b’mezzi virtwali biex jagħmlu l-aħħar tħejjija għal dawn is-sagramenti. Żiedet tgħid ġenituri li jħossu li wliedhom mhumiex preparati biex jirċievu s-sagrament jistgħu jagħżlu li jirċevuh is-sena d-dieħla jew f’xi parroċċa oħra, jew skont arranġament li jagħmlu mal-arċipriet jew kappillan. Ġie suġġerit li kull min jattendi għaċ-ċelebrazzjoni ikollu ilbies sempliċi u dinjituż u mhux bilfors ikun ilbies li tradizzjonalment jintuża f’dawn l-okkazzjonijiet. Għaċ-ċelebrazzjonijiet tal-ewwel tqarbina, il-ġenituri u wliedhom se jkunu bilqiegħda flimkien, b’distanza minn familji oħra, u mhux se jkun meħtieġ li jilbsu maskra. Fil-każ tal-Griżma tal-Isqof, l-adoloxxenti li se jirċievu is-sagrament u l-parrini se joqgħodu f’post riżervat għalihom. Ħadd ma jista joħroġ minn postu fil-knisja, bħal biex jittieħedu ritratti jew filmat għalkemm dan is-servizz ser jingħata minn fotografu li jitqabbad mill-parroċċa. Ġie rrimarkat li għandu jiġi evitat li jittieħdu ritratti ta’ gruppi ta’ tfal. Id-dilka taż-żejt fil-Griżma tal-Isqof se ssir bl-użu ta’ tajjara differenti għal kull persuna biex iċ-ċelebrant ma jmissx lill-adoloxxenti b’subajgħ. It-tajjar għandu jinħaraq u mhux permess li jittieħed mill-adoloxxenti li jkunu għamlu l-Griżma. It-tqarbin f’dawn iċ-ċelebrazzjonijiet għandu jsir fil-post biex ma tiġix iffurmata purċissjoni. Fil-każ tal-ewwel tqarbina, is-saċerdot iqarben biss lit-tfal, bit-tqarbin l-ieħor isir minn saċerdoti jew ministri tat-tqarbin oħra. Dawn il-miżuri tħabbru waqt li ġew aġġornati id-direttivi maħruġa mill-Kurja għal waqt iċ-ċelebrazzjoni tal-quddiesa. Fost oħrajn, issa hu permess li anzjani u nies vulnerabbli joffru l-ħin tagħhom biex jgħinu lill-knejjes, fosthom biex jieħdu t-temperatura ta’ kull min jidħol fil-knisja. M’għadx hemm l-obbligu li dawk li jgħinu fuq l-artal irid ikollhom aktar minn 16-il sena, il-ħasil tal-knisja mhux obbligat li jsir kuljum iżda issa b’mod regolari. Il-magħmudijiet mhux bilfors iridu jsiru b’mod individwali kif kien obligat li jsir qabel. Filwaqt li persuni vulnerabbli u anzjani baqgħu mħeġġa jsegwu ċelebrazzjonijiet b’mod virtwali inkluż fuq it-television, familji żgħażagħ huma mħeġġa jattendu il-quddies nhar ta’ Ħadd. Tista’ tara l-linji gwida hawn."
2020-06-21,Spanja terġa’ tibda tilqa’ lit-turisti,https://www.tvm.com.mt/mt/news/spanja-terga-tibda-tilqa-lit-turisti/,"Spanja temmet tliet xhur ta’ stat ta’ emerġenza u mil-lum fetħet il-pajjiż għat-turisti. Kull min iżur Spanja mill-Unjoni Ewropea u miż-żona Schengen kif ukoll mir-Renju Unit, mhux se jkun obbligat li jiżola lilu nnifsu malli jasal Spanja. L-unika pajjiż Ewropew fejn għalissa mhux jitħallew isiru vjaġġi hu il-Portugal. Il-passiġġieri kollha li qed jaslu fi Spanja qed titteħdilhom it-temperatura fl-ajruport. Il-passiġġieri jridu jagħtu informazzjoni dwar jekk kellhomx il-coronavirus u jridu jipprovdu d-dettalji fejn jistgħu jiġu kkuntattjati. Spanja qed tesigi li l-maskri jridu jintlibsu fi spazji pubbliċi u fejn hu possibbli tinżamm id-distanza soċjali. Il-pajjiż normalment jiġbed mat-80 miljun turist fis-sena bit-turiżmu jammonta għal 12 fil-mija tal-prodott domestiku gross. Spanja mponiet lockdown f’nofs Marzu. Il-pajjiż irreġistra aktar minn 245,000 infezzjoni u mat-28,000 mewt mill-Covid-19."
2020-06-21,"Aktar minn 1,000 ħaddiem infettat bil-Covid-19 f’impjant tal-laħam fil-Ġermanja",https://www.tvm.com.mt/mt/news/aktar-minn-1000-haddiem-infettat-bil-covid-19-fimpjant-tal-laham-fil-germanja/,"Aktar minn 1,000 ħaddiem f’Tönnies, impjant li jipproċessa l-laħam fl-istat Ġermaniż ta’ North Rhine Westphalia, irriżultaw pożittivi għall-Covid-19. Eluf ta’ ħaddiema għadhom qed jiġu ttestjati u għalhekk, l-ammont ta’ impjegati nfettati bil-virus, jista’ jkompli jiżdied. Aktar minn 7,000 ħaddiem u l-familji tagħhom ġew ordnati jibqgħu fi kwarantina fi sforz biex titrażżan l-imxija fil-komunitajiet lokali. Politiku Ġermaniż qal li din hija l-akbar tifqigħa fl-Unjoni Ewropea u ssejħet l-armata Ġermaniża biex tgħin. Kundizzjonijiet foqra tax-xogħol f’dan l-impjant huma r-raġuni ewlenija għal din l-imxija u hemm diversi sejħiet ta’ bojkott għall-prodotti tal-laħam ta’ din il-kumpanija. Uffiċjali qed jikkunsidraw li jerġgħu jimponu lockdown f’dan ir-reġjun."
2020-06-21,Każ ġdid ta’ Covid-19 f’Malta,https://www.tvm.com.mt/mt/news/kaz-gdid-ta-covid-19-fmalta-3/,"Fl-aħħar 24 siegħa ġie irreġistrat każ ġdid ta’ Covid-19 f’Malta wara li saru 768 swab test. B’hekk it-total ta’ persuni li ttestjaw pożittiv għal Covid-19 tela’ għal 665, li minnhom 40 għadhom attivi. Ħadd ma ġie ddikjarat li fieq fl-aħħar sigħat u għalhekk it-total ta’ persuni li fiequ mill-coronavirus f’Malta baqa’ 616. Sallum saru b’kollox 88,230 swab test. L-awtoritajiet tas-saħħa qalu li l-aħħar każ ma kienx magħruf minn xi grupp u kien każ li kellu sintomi. L-awtoritajiet tas-saħħa għadhom iħeġġu lil kulħadd biex isegwi d-direttivi fosthom li tinżamm distanza soċjali bejn persuna u oħra, l-iġjene u l-ilbies tal-maskri jew visors f’ċerti postijiet.  "
2020-06-21,Stat fl-Awstralja jestendi l-istat ta’emerġenza minħabba żieda fil-każijiet tal-Covid-19,https://www.tvm.com.mt/mt/news/stat-fl-awstralja-jestendi-l-istat-taemergenza-minhabba-zieda-fil-kazijiet-tal-covid-19/,"L-istat Awstraljan ta’ Victoria, estenda b’erba’ ġimgħat l-istat ta’ emerġenza sad-19 ta’ Lulju wara li ra l-ogħla żieda fil-każijiet ġodda ta’ coronavirus f’aktar minn xahar. Il-miżura tagħti poteri legali lill-awtoritajiet biex jirristrinġu l-moviment abbażi ta’ saħħa pubblika. Id-deputat kap mediku, Dr Nick Coatsworth qal li “dan għandu jfakkarna li f’popolazzjoni li m’għandhiex immunità għall-Covid-19, minn żmien għal ieħor se jfeġġu gruppi infettati bħal ma qed naraw f’Victoria.” Victoria sabet grupp ta’ infezzjonijiet ġodda fl-aħħar jiem. Il-premier tal-istat qal li ż-żieda fil-każijiet hija kaġun ta’ trażmissjoni minn familja għal oħra. L-istat ta’ Victoria se jkun qed jipposponi l-illaxkar tar-restrizzjonijiet u se jerġa’ jimponi l-miżuri għaż-żamma tad-distanza soċjali fosthom limitu ta’ kemm jistgħu jinġabru nies flimkien."
2020-06-21,Il-mobiles b’teknoloġija li tavżak jekk ikun hemm persuna viċin bil-Covid-19,https://www.tvm.com.mt/mt/news/il-mobiles-bteknologija-li-tavzak-jekk-ikun-hemm-persuna-vicin-bil-covid-19/,"Kemm il-mobiles Android u anki l-iPhones żiedu għodda fis-sistemi tal-operat tagħhom li taħdem ma’ apps biex tidentifika persuni bil-Covid-19 fil-viċinanzi ta’ min ikun qed juża l-mobile. Din l-għodda hija mitfija b’mod awtomatiku, u mhix app fiha nnifisha, iżda tippermetti li l-app taħdem fl-isfond waqt li tibqa’ tintuża l-Bluetooth. L-app tkejjel id-distanza bejnek u bejn utenti oħra tal-mobile fil-viċinanzi, u tavżak jekk ftit wara xi ħadd minn dawk li kienu madwarek jittestja pożittiv għall-Covid-19. Fl-iPhones din l-għodda l-ġdida tinsab fl-app tas-‘settings’, fejn wieħed irid jidħol fil-menù tal-privatezza u wara fis-sezzjoni tas-saħħa. Fuq il-mobiles Android din tinsab fis-‘settings’, imbagħad wieħed irid jidħol fis-servizzi u l-preferenzi ta’ Google. F’Malta, kif ukoll f’pajjiżi Ewropej bħar-Renju Unit, ma ntużaw l-ebda ‘contact tracing apps’ minħabba tħassib mill-awtoritajiet fuq il-protezzjoni tad-data tal-individwi."
2020-06-21,Il-pandemija ma twaqqafx lis-Serbi milli jivvutaw f’elezzjoni ġenerali,https://www.tvm.com.mt/mt/news/il-pandemija-ma-twaqqafx-lis-serbi-milli-jivvutaw-felezzjoni-generali/,"B’miżuri stretti biex jikkontrollaw l-imxija tal-Covid-19, il-poplu fis-Serbia qed jivvota f’elezzjoni biex jeleġġi parlament ġdid. Qed isiru wkoll l-elezzjonijiet lokali. Il-votanti huma mħeġġa jilbsu l-maskri u jużaw is-sanitiser wara li jivvotaw. Is-Serbja għandha kważi 13,000 każ ta’ coronavirus u rreġistrat 260 mewt. Il-biża’ ta’ infezzjoni tista’ twassal biex inqas nies joħorġu jivvutaw. Il-koalizzjoni popolista fil-Gvern qed tittama li tkompli ssaħħaħ il-maġġoranza. Il-partiti fl-Oppożizzjoni sejħu għal bojkott għax qalu li l-President Aleksandar Vucic għandu kontrol tal-media u dan ifisser li l-votazzjoni la tista’ tkun ħielsa u lanqas ġusta. Il-partit tal-President qed jittama li jqarreb lis-Serbia lejn sħubija fl-Unjoni Ewropea filwaqt li jżomm rabtiet mill-qrib mar-Russja u maċ-Ċina. Belgrade għandha wkoll pressjoni mill-pajjiżi tal-Punent sabiex tirrikonoxxi l-indipendenza tal-Kosovo."
2020-06-20,"Każ ġdid ta’ COVID-19 f’Malta, ifiqu 3 persuni",https://www.tvm.com.mt/mt/news/kaz-gdid-ta-covid-19-fmalta-ifiqu-3-persuni/,"Mis-786 swab tests li saru fl-aħħar 24 siegħa ħareġ każ ġdid. B’hekk s’issa f’Malta kellna 664 każ ta’ Coronavirus. Fl-aħħar ħin fiequ 3 persuni oħra u b’hekk bħalissa hawn 39 każ attiv. B’kollox 616-il persuna fiequ u saru 87,462 swab tests.  "
2020-06-20,Il-Brażil it-tieni pajjiż fid-dinja bl-aktar każijiet ta’ COVID-19,https://www.tvm.com.mt/mt/news/il-brazil-it-tieni-pajjiz-fid-dinja-bl-aktar-kazijiet-ta-covid-19/,"Il-Brazil issa huwa t-tieni pajjiż fid-dinja li għandu infezzjonijiet ta’ Coronavirus bin-numru jaqbeż il-miljun persuna. Fl-aħħar 24 siegħa nstabu aktar minn 54,000 persuna oħra infettati bil-Coronavirus filwat li tilfu ħajjithom aktar minn 1,200 ruħ bin-numru tal-mejta issa jitla’ kważi 49,000. Analisti qed jgħidu li fil-Brażil hemm nuqqas kbir ta’ testijiet tant li esperti qed isostnu lin-numru tal-infezzjonijiet huwa ferm ikbar minn dak li qed jingħad bil-President Jair Bolsonaru kien kritikat ħafna għall-mod kif il-Gvern qed jirrispondi quddiem il-pandemija. L-unika pajjiż li jaqbeż lill-Brazil fin-numru ta’ infezzjonijiet tal-Coronavirus huwa l-Istati uniti."
2020-06-19,Il-WHO twissi li l-pandemija dieħla f’fażi ġdida u perikoluża,https://www.tvm.com.mt/mt/news/il-who-twissi-li-l-pandemija-diehla-ffazi-gdida-u-perikoluza/,"L-Għaqda Dinjija tas-Saħħa, WHO, wissiet li l-pandemija tal-Covid-19 qed tidħol f’fażi ġdida u perikoluża. Il-WHO għamlet din id-dikjarazzjoni wara li l-Ħamis kienet il-ġurnata li matulha l-aktar li kienu rrapportati każijiet ġodda. Dr Tedros Adhanom Ghebreyesus qal li matul il-ġurnata tal-Ħamis, kienu rrapportati 150,000 każ ġdid ta’ coronavirus li nofshom kienu mill-Amerika t’Isfel u kien hemm ukoll numri kbar mill-Lvant Nofsani u minn naħa t’isfel tal-Asja. Huwa qal li l-virus għadu jinxtered b’mod mgħaġġel filwaqt li rrikonoxxa li n-nies qed jixbgħu iżolati u li l-pajjiżi huma ħerqana li jerġgħu jiftħu l-ekonomiji tagħhom. Iżda wissa li issa huwa żmien ta’ viġilanza kbira. Uffiċjal tekniku tal-WHO Maria van Kerkhove, qalet li l-pandemija qed tinfirex b’mod mgħaġġel f’diversi partijiet tad-dinja. Qalet li għalkemm xi pajjiżi rreġistraw suċċess biex irażżnu l-imxija, kull pajjiż irid jibqa’ lest. Il-kap tal-programm tal-emerġenzi tal-WHO, Michael Ryan qal li xi pajjiżi rnexxielhom iżommu r-rata ta’infezzjonijiet baxxa imma mhux għal livell baxx ħafna. Żied li hemm sitwazzjoni f’xi pajjiżi fejn jista’ jkollhom it-tieni mewġa fil-Ħarifa jew aktar tard din is-sena għaliex il-virus ma kienx kompletament taħt kontroll."
2020-06-19,Il-mexxejja Ewropej ma jiftehmux fuq il-pakkett ta’ rkupru tal-UE,https://www.tvm.com.mt/mt/news/il-mexxejja-ewropej-ma-jiftehmux-fuq-il-pakkett-ta-rkupru-tal-ue/,"F’summit virtwali, il-mexxejja Ewropej ma laħqux ftehim fuq il-pakkett ta’ rkupru ta’ €750 biljun maħsub biex itaffi l-effetti tal-kriżi tal-pandemija. Il-Kanċillier tal-Ġermanja, Angela Merkel, qalet li l-pontijiet li għad irid jibnu l-pajjiżi Ewropej huma kbar. Madankollu rrikonoxxiet li kienet diskussjonijiet kostruttiva ħafna. L-Iżvezja, id-Danimarka, l-Awstrija u l-Olanda qed jopponu l-pjan tal-Unjoni Ewropea li tqassam €500 biljun f’għotjiet. Dawn il-pajjiżi qed jinsistu li dan l-ammont għandu jingħata b’self. L-Italja u Spanja huma l-iktar pajjiżi li se jibbenefikaw minn din l-għajnuna finanzjarja. “It was the occasion to observe that on different points there is an emerging consensus, which is very positive, but at the same time, we don’t underestimate the difficulties,” qal il-President tal-Kunsill Ewropew, Charles Michel. It-taħditiet se jissuktaw f’nofs Lulju meta hu mistenni li l-mexxejja jiltaqgħu wiċċ imb wiċċ fi Brussell."
2020-06-19,Studju tal-ilma tad-drenaġġ juri li l-coronavirus fl-Italja ilu minn Diċembru,https://www.tvm.com.mt/mt/news/studju-tal-ilma-tad-drenagg-juri-li-l-coronavirus-fl-italja-ilu-minn-dicembru/,"Xjentisti Taljani qalu li ilma minn impjanti tad-drenaġġ ta’ żewġt ibliet kien fih traċċi tal-coronavirus minn Diċembru – ħafna qabel  il-pajjiż ikkonferma l-ewwel każijiet. L-istitut nazzjonali tas-saħħa qal li l-ilma minn Milan u Turin wrew traċċi ġenetiċi tal-virus fit-18 ta’ Diċembru. Bejn Ottubru u Frar ix-xjentisti eżaminaw mal-40 kampjun ta’ ilma minn impjanti tad-drenaġġ fin-naħa ta’ fuq tal-Italja. Il-kampjuni li ħadu minn Ottubru sa Novembru nstabu negattivi għall-Covid-19. Il-kampjuni minn Bologna bdew juru traċċi tal-virus f’Jannar. Ir-riżultati jgħinu lix-xjentisti jifhmu kif il-virus beda jinxtered fl-Italja. Dan ikompli jżid mal-evidenza minn pajjiżi oħra li l-virus seta ilu jiċċirkola ħafna aktar kmieni milli huwa maħsub. Uffiċjali Ċiniżi kkonfermaw l-ewwel każijiet ta’ Covid-19 lejn l-aħħar ta’ Diċembru. L-ewwel każ fl-Italja ġie rreġistrat f’nofs Frar. F’Mejju, xjentisti Franċiżi qalu li testijiet fuq kampjuni wrew li pazjent f’Pariġi li fis-27 ta’ Diċembru ngħata kura għal pneumonia, fil-verità kellu l-coronavirus. Fi Spanja ntant, studju wera traċċi tal-virus f’ilma tad-drenaġġ li nġabar f’nofs Jannar f’Barcelona – mal-40 jum qabel ġie rresġistrat l-ewwel każ ta’ Covid-19 fil-pajjiż."
2020-06-19,L-ebda każ ġdid ta’ Coronavirus f’Malta – imfejqa 3 persuni oħra,https://www.tvm.com.mt/mt/news/l-ebda-kaz-gdid-ta-coronavirus-fmalta-imfejqa-3-persuni-ohra/,"Fl-aħħar 24 siegħa ma ġewx irreġistrati każijiet ġodda ta’ Covid-19 f’Malta wara li saru 852 swab test. B’hekk it-total ta’ persuni li ttestjaw pożittiv għal Covid-19 baqa’ ta’ 663, li minnhom 41 għadhom attivi. Tliet persuni ġew iddikjarati mfejqa biex issa t-total ta’ persuni li fiequ mill-coronavirus f’Malta tela’ għal 613. Sallum saru b’kollox 86,676 swab test. L-awtoritajiet tas-saħħa qalu li 12-il pazjent qed jirċievu kura fl-isptarijiet. Pazjent jinsab f’Mater Dei, sebgħa fl-isptar St Thomas u erbgħa fl-isptar Boffa. L-awtoritajiet tas-saħħa għadhom iħeġġu lil kulħadd biex isegwi d-direttivi fosthom li tinżamm distanza soċjali bejn persuna u oħra, l-iġjene u l-ilbies tal-maskri jew visors f’ċerti postijiet.  "
2020-06-19,L-immigrazzjoni u l-impatt tal-Covid-19 fost it-temi tal-Parlament taż-Żgħażagħ li jmiss,https://www.tvm.com.mt/mt/news/l-immigrazzjoni-u-l-impatt-tal-covid-19-fost-it-temi-tal-parlament-taz-zghazagh-li-jmiss/,"L-opportunitjiet tal-isports u l-arti f’Malta, l-immigrazzjoni irregolari, il-konsegwenzi ekonomiċi tal-Covid-19 u l-attiviżmu taż-żgħażagħ fil-politika huma t-temi għal-edizzjoni li jmiss tal-Parlament Nazzjonali taż-Żgħażagħ. Fit-tnedija tal-edizzjoni ta’ din is-sena, f’konferenza tal-aħbarjiet barra l-Parlament. ġie spjegat li dan il-proġett jilqa’ żgħażagħ biex jaħdmu fuq tema partikolari u joħorġu b’proposti permezz tar-riċerka u diskussjonijiet li jkunu seħħu bejnithom fuq it-tema partikolari. Il-proposti maqbula fil-Parlament Nazzjonali taż-Żgħażagħ jiġu ppreżentati lill-mexxejja tal-pajjiż. L-Uffiċjal Nazzjonali tal-Kunsill Kristina Filletti ħeġġet liż-żgħażagħ biex japplikaw. L-applikazzjonijiet jagħlqu fil-27 ta’ Lulju. Fi stqarrija l-Kunsill Nazzjonali taż-Żgħażagħ qal li ddeċieda li jagħmel bidliet fl-istruttura. Se jkun hemm seduta waħda b’erba’ temi, fejn l-applikanti kollha jistgħu jkunu fl-etajiet bejn it-13 u 35 sena. Bidla oħra hija l-introduzzjoni tas-sistema tal-facilitators li huma magħżulin skont l-esperjenza tagħhom f’dak is-settur u se jgħinu t-timijiet biex kollox isir sew. Il-President tal-KNŻ Chiara Vassallo spjegat li filwaqt li għalissa, minħabba s-sitwazzjoni tal-COVID-19 li qiegħda dejjem tiżviluppa, m’hemmx data fissa għas-seduta, xorta waħda se jibdew il-preparamenti biex iż-żgħażagħ jibdew jiktbu l-proposti tagħhom u jsiru jafu aktar kif għandhom jiddibattu u jaħdmu fuq dawn il-proposti."
2020-06-18,"Il-Covid-19 sfratta ‘l kulħadd, imma l-Maltin kienu għal qalbhom id-dar?",https://www.tvm.com.mt/mt/news/il-covid-19-sfratta-l-kulhadd-imma-l-maltin-kienu-ghal-qalbhom-id-dar/,"L-imxija tal-pandemija qalbet lid-dinja ta’ taħt fuq mil-lejl għan-nhar. Minn Marzu ‘l hawn il-gżejjer Maltin ukoll sfaw milquta mill-Covid-19 u b’riżultat ta’ dan bosta minna kellna nadattaw għaċ-ċirkostanzi bla preċedent li lkoll sibna ruħna fihom. Uħud minna ftit li xejn intlaqtu mill-virus, filwaqt li ‘l ħaddieħor dan iż-żmien straordinarju jaf gerfixlu r-rutina ta’ kuljum bl-ikrah bħal sajjetta fil-bnazzi. Ilkoll, iżda, x’aktarx li qattajna ftit aktar ħin mis-soltu ma’ min ngħixu miegħu taħt l-istess saqaf. Il-Maltin sabu x’jagħmlu d-dar? Kienu għal qalbhom? F’kummenti lil tvm.com.mt taħt xemx taqli l-ġrieden qalb it-toroq iserrpu tal-Belt Valletta għadd ta’ Maltin qalu tagħhom fuq kif qattgħu dawn l-aħħar ġimgħat. Minkejja r-realtà xejn pjaċevoli li mal-erbat irjieħ ħasdet il-ħajja ta’ ftit anqas minn nofs miljun ruħ, xi whud qalu li riżultat ta’ li nqala’ sabu x-xoqqa f’moxtha biex iqattgħu aktar ħin mal-għeżież tagħhom. Oħrajn, qalu li kienet sa tagħtihom rashom ġewwa u li xorta waħda ħarġu għall-arja friska mqar biex jagħmlu passejn. Ħaddieħor, ġaladarba sab ruħu d-dar spiċċa jimla l-ħawsla aktar mis-soltu. Mistoqsija jekk hux qed iħossuhom komdi jmorru jixtru, dawk intervistati lkoll qablu li f’dan l-istadju qed jerġgħu jibdew jirfsu l-għetiebi tal-ħwienet bil-mod il-mod bla problemi ta’ xejn."
2020-06-18,Każ ġdid ta’ COVID-19 f’Malta,https://www.tvm.com.mt/mt/news/kaz-gdid-ta-covid-19-fmalta-2/,Wara li fl-aħħar 24 siegħa saru 860 test ħareġ każ wieħed pożittiv tal-COVID-19. B’hekk issa l-każijiet attivi telgħu għal 44.  Fl-aħħar 24 siegħa ma’ fieq ħadd. B’hekk s’issa fiequ 610 persuni minn 663 każ tal-COVID-19. 
2020-06-18,"“Iġġilidna l-Covid-19 fl-isptarijiet, fl-uffiċini u fit-toroq” – Mario Cutajar",https://www.tvm.com.mt/mt/news/iggilidna-l-covid-19-fl-isptarijiet-fl-ufficini-u-fit-toroq-mario-cutajar/,"Ftit ġranet ‘il bogħod mill-Jum Dinji tas-Servizz Pubbliku li jiġi ċċelebrat fit-23 ta’ Ġunju, is-Segretarju Permanenti Ewlieni Mario Cutajar żar diversi ħaddiema li kienu protagonisti f biex titrażżan l-imxija tal-Covid-19. Fl-uffiċini tas-Supretendenza tas-Saħħa Pubblika, is-Sur Cutajar iltaqa’ mal-ħaddiema li kienu fuq quddiem nett fil-pandemija biex jagħmlu l-contact tracing fost oħrajn. Huwa radd ħajr fost oħrajn lill-ispetturi tas-Sanità li kienu ma’ tim kbir ta’ uffiċjali li taw sehem dirett b’ħiliet varji. Fost oħrajn iltaqa’ ma’ min qed janalizza r-riżultati tat-testijiet, min qed jikkomunika ma’ min ħareġ pożittiv u min ikollu joqgħod kwarantina, u ma’ min organizza s-sistemi kompjuterizzati. Stqarr li l-ħidma dedikata tagħhom tat prova mal-aqwa tas-servizz pubbliku. Is-Segretarju Permanenti Ewlieni kompla biż-żjarat tiegħu fit-taqsima tal-Indafa Pubblika f’Kordin. Is-Sur Mario Cutajar irringrazzja lill-ħaddiema talli qamu għall-okkażjoni u taw servizz ta’ tindif mill-aqwa. Semma’ fost oħrajn il-ħaddiema tal-indafa pubblika ddiżinfettaw madwar 43,000 kilometru ta’ bankini minbarra li ħaslu wkoll numru kbir ta’ bus shelters u għamara tat-triq sabiex jassiguraw servizz ta’ eċċellenza f’dak li għandu x’jaqsam ma’ ndafa pubblika. Fl-Uffiċini tal-LESA, is-sur Cutajar innota li l-uffiċjali tal-komunità qdew dmirhom f’xogħol li mhux soltu jagħmlu bit-tqassim ta’ mediċini u ikel. Uffiċjali tal-LESA kienu fost ħaddiema oħra ta’ forzi dixxiplinati sabiex tqassmu madwar 800 xirja lil persuni fi kwarantina u vulnerabbli, u tqassmu mediċini lil madwar 3,600 pazjent. Is-Sur Mario Cutajar żar l-uffiċini tal-Malta Enterprise li qal ħadmu biex ġew salvati madwar mitt elf impjieg. Fost il-ħaddiema li ltaqa’ magħhom kien hemm dawk li rċevew il-mistoqsijiet tal-pubbliku, li laħħqu madwar 60,000, kif ukoll ħaddiema li ħadmu fuq is-sistemi kompjuterizzati illi tfasslu apposta u f’qasir żmien. Il-Kap taċ-Ċivil qal li fil-pandemija s-Servizz Pubbliku wera lil kulħadd li kien kapaċi jadatta u jibqa’ għaddej u jagħmel id-differenza għas-soċjetà."
2020-06-17,Ir-Renju Unit isir l-ewwel pajjiż li ttestja d-dexamethasone għall-Covid-19,https://www.tvm.com.mt/mt/news/ir-renju-unit-isir-l-ewwel-pajjiz-li-ttestja-d-dexamethasone-ghall-covid-19/,"Fir-Renju Unit bejn ilbieraħ u llum mietu 184 persuna bil-Covid-19, biex b’hekk, skont figuri uffiċjali, mietu total ta’ 42,153 bil-virus. Figuri mhux uffiċjali ppubblikati mill-midja jindikaw li l-imwiet jistgħu jlaħħqu 53,000. Biex jipprova jnaqqas l-imwiet bil-virus, ir-Renju Unit sar l-ewwel pajjiż fid-dinja li beda jittestja l-mediċina dexamethasone. Il-pajjiż għandu 240,000 doża tal-mediċina u t-trattament se jibda jingħata b’mod immedjat. U fil-ġurnata li se jissokta l-futbol fl-Ingilterra, il-Ministru Oliver Dowden appella lid-dilettanti tal-futbol biex ma jersqux lejn il-grawnds u jsegwu l-futbol mid-dar. Hu nħass ottimist li n-nies jistgħu jirritornaw fil-grawnd fl-istaġun li jmiss."
2020-06-17,6 każijiet ġodda ta’ Covid-19 f’Malta u jfiqu 2 oħra,https://www.tvm.com.mt/mt/news/6-kazijiet-godda-ta-covid-19-fmalta-u-jfiqu-2-ohra/,"Fl-aħħar 24 siegħa ġew irreġistrati sitt każijiet ġodda ta’ Covid-19 f’Malta wara li saru 911 swab test. Sallum saru b’kollox 84,964 swab test. Żewġ persuni ġew iddikjarati mfejqa biex issa t-total ta’ persuni li fiequ mill-coronavirus f’Malta tela’ għal 610. It-total ta’ persuni li ttestjaw pożittiv għal Covid-19 huwa ta’ 662, li minnhom 43 għadhom attivi. Wieħed mill-każi l-ġodda hu minn grupp ta’ ħaddiema tal-kostruzzjoni fejn il-virus s’issa infirex fost 19 minnhom. Il-ħames każi l-oħra huma każijiet iżolati li erbgħa minnhom kellhom is-sintomi. L-awtoritajiet tas-saħħa għadhom iħeġġu lil kulħadd biex isegwi d-direttivi fosthom li tinżamm distanza soċjali bejn persuna u oħra, l-iġjene u l-ilbies tal-maskri jew visors f’ċerti postijiet."
2020-06-17,Ritorn gradwali għal servizzi normali ta’ Identity Malta,https://www.tvm.com.mt/mt/news/ritorn-gradwali-ghal-servizzi-normali-ta-identity-malta/,"L-Aġenzija Identity Malta ħabbret li reġgħet bdiet toffri servizzi normali wara li minn meta faqqgħet l-imxija tal-coronavirus mxiet skont pjan ta’ kontinġenza biex tipproteġi saħħet il-ħaddiema tagħha u tissalvagwardja s-saħħa pubblika filwaqt li kompliet tipprovdi l-aqwa servizz possibbli lill-klijenti tagħha. Fi stqarrija Identity Malta qalet li l-inizjattivi li ttieħdu matul il-pandemija wasslu sabiex 350 twelid u 100 imwiet ġew irreġistrati bil-posta, 210 koppji tneħħielhom il-ħlas tar-reġistrazzjoni taż-żwieġ pospost tagħhom, 480 professjonist mediku, inklużi professjonisti tal-kura tas-saħħa, kellhom is-single permit tagħhom awtomatikament estiż bi tliet xhur filwaqt li 1,440 karta tal-identità ġiet estiża awtomatikament sat-30 ta’ Ġunju. Il-Kap Eżekuttiv ta’ Identity Malta, is-Sur Anton Sevasta, qal li l-aġenzija kellha tmexxi ’l quddiem bosta pjanijiet tagħha, u li l-pjattaforma tas-single permit li tnediet ftit ilu, kif ukoll numru ta’ inizjattivi oħra huma parti mill-impenn diġitali li qed twettaq l-aġenzija. Għaldaqstant mit-Tnejn 8 ta’ Ġunju  l-uffiċċju ta’ Identity Malta fl-Isptar Mater Dei reġa’ fetaħ għall-pubbliku. Fil-ġimgħat li ġejjin Identity Malta se tkun qed tagħmilha possibbli biex tali reġistrazzjonijiet ikunu jistgħu jsiru online. Tneħħiet il-miżata tar-reġistrazzjoni ta’ żwieġ għal koppji li pposponew id-data taż-żwieġ. Identity Malta qalet ukoll li l-Avviż Legali 143 tal-2020 se jibqa’ fis-seħħ u l-karti tal-identità Maltin li skadew jew waslu biex jiskadu se jibqgħu validi sat-30 ta’ Ġunju 2020. Dawk li l-karta tal-identità tagħhom skadiet jew waslet biex tiskadi jistgħu jew iġeddu d-dokument ta’ identifikazzjoni issa jew inkella wara t-30 ta’ Ġunju 2020. Dwar l-espatrijati, l-aġenzija qalet li d-deċiżjoni tal-Gvern Malti li jinħarġu permessi ta’ residenza għal ħaddiema highly-skilled (Key Employee Initiative) u professjonisti tas-saħħa, inklużi live-in carers, se tibqa’ tgħodd sakemm jinħareġ avviż ieħor. Applikazzjonijiet ġodda għall-ħaddiema highly-skilled (Key Employee Initiative) u professjonisti tas-saħħa, tiġdid jew bdil ta’ xogħol għandhom jiġu sottomessi online fuq https://singlepermit.gov.mt/, ladarba min iħaddem ikun irreġistra għas-servizz tal-applikazzjoni online. Professjonisti tas-saħħa li s-single permit tagħhom wasal biex jiskadi issa jistgħu japplikaw sabiex dan jiġi estiż b’sena fuq https://singlepermit.gov.mt/, ladarba min iħaddem ikun irreġistra għas-servizz tal-applikazzjoni online. Professjonisti tas-saħħa li kellhom is-single permit tagħhom estiż awtomatikament bi tliet xhur għandhom japplikaw sabiex dan jiġi estiż b’sena hekk kif l-estensjoni tal-permess tiskadi. Live-in carers li qed japplikaw għall-ewwel darba għas-single permit jew biex iġeddu l-permess tagħhom għandhom jibagħtu email fuq [email protected] biex jagħmlu appuntament u jissottomettu l-applikazzjoni tagħhom.  Applikanti li jinħtieġ li jestendu l-permess interim tagħhom għandhom jibqgħu jibagħtu t-talba tagħhom lil [email protected] u għandhom jitolbu konferma permezz tal-email. Applikanti tas-single permit li jeħtieġu estenzjoni tal-permess intermi għandhom jibagħtu t-talba tagħhom lil [email protected] u għandhom jitolbu konferma permezz tal-email.  Membri tal-familja ta’ ċittadini li ġejjin minn pajjiżi terzi u applikanti għal Permess Temporanju ta’ Residenza għandhom jibagħtu t-talba tagħhom għal applikazzjoni ġdida jew ta’ tiġdid lil [email protected]. Talbiet għal estensjonijiet għandhom ukoll jintbagħtu lil [email protected]. Ċittadini tal-UE, EEA jew Svizzeri kif ukoll il-qraba tagħhom għandhom ikomplu jibagħtu t-talba tagħhom biex jirreġistraw ir-residenza tagħhom jew sabiex iġeddu d-dokument ta’ residenza lil  [email protected]. Il-proċess sabiex jinħarġu dokumenti ta’ residenzi ġodda lil ċittadini tar-Renju Unit li jgħixu f’Malta se jerġa’ jibda mill-1 ta’ Lulju 2020 u se tkun qed titħabbar skeda ġdida ta’ kif se jkunu mqassma ż-żoni. Benefiċjarji tal-Ftehim dwar il-Ħruġ tar-Renju Unit mill-UE se jkunu mgħarrfa permezz ta’ ittra bil-posta li se tintbagħat fuq l-indirizz irreġistrat tagħhom. Mistoqsijiet dwar single permits għandhom jintbagħtu fuq [email protected]. Mit-Tnejn 8 ta’ Ġunju, reġa’ fetaħ ukoll l-uffiċċju ta’ Identity Malta f’Ħal Far. L-Aġenzija qalet li mistoqsijiet b’rabta mas-servizzi mogħtija fl-uffiċċju ta’ Ħal Far għandhom jintbagħtu lil [email protected] jew permezz tat-telefon fuq +356 2590 4841/2. Kuntatt mal-customer care tal-espatrijati jista’ jsir permezz tat-telefon fuq +356 2590 4800 jew permezz ta’ email lil [email protected]. Mistoqsijiet dwar single permits għandhom jintbagħtu fuq [email protected]. It-taqsima tal-Viża se terġa’ tibda bl-operat sħiħ tagħha ladarba jitneħħew ir-restrizzjonijiet tal-ivjaġġar fl-1 ta’ Lulju 2020. L-uffiċċju reġa’ beda jiftaħ fil-ħinijiet normali, mit-Tnejn sal-Ġimgħa bejn it-8:00 u s-14:00. Il-pubbliku huwa mitlub sabiex jagħmel appuntament qabel fuq [email protected]. Kuntatt mas-sezzjoni tal-viża jista’ jsir permezz tat-telefon fuq in-numru +356 2590 4550  jew permezz ta’ imejl fuq  [email protected].  Interviews b’rabta ma’ applikazzjonijiet għal ċittadinanza Maltija bbażata fuq żwieġ minn konjuġi barranin reġgħu bdew isiru. L-Uffiċċju tal-Passaporti, l-Uffiċċju tar-Reġistru Pubbliku u t-Taqsima tal-Karta tal-Identità qed jaħdmu b’mod normali. Fl-aħħar nett,  Identity Malta talbet lill-pubbliku sabiex jieħu l-prekawzjonijiet neċessarji, tibqa’ tinżamm id-distanza soċjali, jilbsu l-maskra jew il-visor u jużaw id-diżinfettant tal-idejn meta jżuru dawn l-uffiċċji."
2020-06-17,Il-Brażil mistenni  jkollu mal-miljun każ ta’ coronavirus sa tmiem il-ġimgħa,https://www.tvm.com.mt/mt/news/il-brazil-mistenni-jkollu-mal-miljun-kaz-ta-coronavirus-sa-tmiem-il-gimgha/,"Rekord ieħor ta’ każijiet ġodda ta’ coronavirus fil-Brażil hekk kif fl-aħħar 24 siegħa ġew irreġistrati 34,918-il persuna oħra li pożittivi għall-Covid-19. B’hekk fil-Brażil sallum hemm aktar minn 920,000 każ ta’ coronavirus. Ir-rata ta’ infezzjoni mhix turi sinjali li qed tnaqqas u għalhekk huwa stmat li sa tmiem din il-ġimgħa, il-Brażil jirreġistra mal-miljun każ ta’ Covid-19. Il-pajjiż bħalissa huwa l-epiċentru tal-epidemija u l-kriżi qiegħda tmur għall-agħar. B’ammont pjuttost żgħir ta’ testijiet li qed isiru fil-Brażil, in-numru ta’ infezzjonijiet huwa ħafna aktar minn dak li qed jirrapportaw iċ-ċifri uffiċjali. Fl-aħħar 24 siegħa fil-Brażil ġew irreġistrati wkoll kważi 1,300 mewt bil-Covid-19 u dan għolla l-ammont ta’ imwiet għal 45,241. Minkejja dan, bi pressjoni kbira mill-President tal-Brażil Jair Bolsonaro li kkritika l-miżuri ta’ kwarantina għax jagħmlu ħsara lill-ekonomija, bliet kbar qed jillaxkaw il-miżuri minkejja li l-pajjiż għadu ma laħaqx il-quċċata tal-pandemija. Il-President tal-Honduras jirriżulta pożittiv għall-Covid-19 Il-President tal-Honduras Juan Orlando Hernández qal li hu, martu u tnejn mill-konsulenti tiegħu, irriżultaw pożittivi għall-coronavirus. F’indirizz fuq it-televiżjoni, huwa qal li beda jħossu ma jiflaħx fi tmiem il-ġimgħa l-oħra u lbieraħ ħariġlu r-riżultat tat-test. Huwa qal li qed iħossu aħjar u li se jkompli jaħdem mid-dar. Skont is-sit Johns Hopkins, il-Honduras irreġistrat aktar minn 9,600 każ ta’ coronavirus u 330 mewt. Il-pajjiż beda jerġa’ jiftaħ l-ekonomija il-ġimgħa li għaddiet wara kważi tliet xhur b’miżuri restrittivi ta’ lockdown."
2020-06-17,Kif affettwatek mentalment il-pandemija?,https://www.tvm.com.mt/mt/news/kif-affettwatek-mentalment-il-pandemija/,"Il-Fondazzjoni Richmond ingħaqdet mal-kumpanija tar-riċerka ‘Esprimi’ biex twettaq stħarriġ fuq kif il-pandemija tal-Covid-19 laqtet is-saħħa mentali tal-Maltin u l-Għawdxin. Fi stqarrija l-fondazzjoni qalet li r-restrizzjonijiet li ġabet magħha l-pandemija, bħal kwarantina mandatorja, għeluq ta’ skejjel u telf ta’ impjieg għal xi wħud, diversi individwi sabu ruħhom anzjużi jew inkwetati. Qalet li dan jaf iħalli effett akbar u aktar fit-tul minn dak marbut mas-saħħa fiżika. L-istudju, li qed jiġi ffinanzjat mill-Fond Soċjali Ewropew,  għandu l-għan li jixtarr l-istat psikoloġiku tal-Maltin u l-Għawdxin u x’kien l-impatt ta’ din il-pandemija fuqhom. Intqal li l-istħarriġ ser jiġi repetut regolarment sal-bidu tas-sena 2021. Sadanittant, il-Fondazzjoni Richmond qed tappella wkoll għal donazzjonijiet finanzjarji biex tkompli toffri terapija b’xejn għal dawk fil-bżonn, hekk kif f’dawn iż-żminijiet esperjenzat żieda fid-domanda."
2020-06-17,Beijing terġa’ timponi restrizzjonijiet minħabba żieda fil-każijiet ġodda ta’ Covid-19,https://www.tvm.com.mt/mt/news/beijing-terga-timponi-restrizzjonijiet-minhabba-zieda-fil-kazijiet-godda-ta-covid-19/,"Miljuni ta’ persuni f’Beijing iċ-Ċina reġgħu qed jgħixu taħt restrizzjonijiet wara li reġa’ kien hemm żieda kbira fl-għadd ta’ każi tal-coronavirus. Il-belt irrappurtat 31 każ ġdid biex b’kollox telgħu għal 137 każ ġdid fl-aħħar ġimgħa. Qabel iż-żieda drastika fl-għadd ta’ każi, il-kapitali Ċiniża kienet ilha ma tesperjenza każi trasmessi lokalment għal 57 jum. L-aħħar mewġa ta’ każi x’aktarx oriġinat fis-suq ta’ Xinfandi li jissuplixxi 80 fil-mija tal-laħam u ħaxix fil-Belt. Mijiet fi kwarantina f’Berlin minħabba każijiet ġodda ta’ Covid-19 Anki l-awtoritajiet f’Berlin fil-Ġermanja poġġew 369 familja fi kwarantina wara li għexieren minnhom irriżultaw pożittivi għall-Covid-19. Il-każijiet feġġew f’Neukölln fejn hemm sitt blokok ta’ appartamenti b’minn tal-anqas 57 persuna li jgħixu fihom, irriżultaw pożittivi għall-virus.    "
2020-06-16,Il-Gvern bi ftehim biex Malta jkollha garanzija ta’ vaċċin għall-popolazzjoni kollha kontra l-Covid-19,https://www.tvm.com.mt/mt/news/il-gvern-bi-ftehim-biex-malta-jkollha-garanzija-ta-vaccin-ghall-popolazzjoni-kollha-kontra-l-covid-19/,"Il-Gvern Malti daħal fi ftehim ma’ pajjiżi oħra tal-Unjoni Ewropea biex Malta jkollha garanzija ta’ vaċċin għall-popolazzjoni kollha kontra l-Covid-19 malli dan ikun fis-suq. Id-Deputat Prim Ministru u Ministru tas-Saħħa Chris Fearne qal liċ-Ċentru tal-Aħbarijiet li l-ftehim għal erbat mitt miljun doża sar minn alleanza ta’ pajjiżi Ewropej mal-kumpanija AstraZeneca. Il-Ministru Fearne nħass ottimist li l-vaċċin ser ikun approvat u fis-suq sa Novembru li ġej. Sadanittant l-awtoritajiet tas-saħħa kkonfermaw sitt każi ġodda tal-Covid-19 f’Malta filwaqt li ħames pazjenti li kellhom il-virus fiequ. Il-kumpanija farmaċewtika AstraZeneca bdiet il-provi fuq il-bnedmin tal-vaċċin esperimentali kontra l-Covid-19 li żviluppat fuq il-bażi ta’ riċerka li saret mill-Università ta’ Oxford. Il-kumpanija, waħda minn diversi kumpaniji li qed jesperimentaw biex ikunu l-ewwel fis-suq bil-vaċċin kontra l-Coronavirus, mir-riżultati sa issa hija fiduċjuża li sal-aħħar tas-sena tkun tista’ tibda l-produzzjoni tal-vaċċin. Anke l-produzzjoni nfisha tal-vaċċin hija meqjusa sfida minħabba d-domanda globali għalih minħabba li l-virus nfirex mad-dinja kollha. Is-Sibt li għadda, il-kumpanija ffirmat ftehim għal 400 miljun doża tal-vaċċin ma’ alleanza Ewropa magħmula mill-Italja, il-Ġermanja, Franza u l-Olanda. Id-Deputat Prim Ministru Chris Fearne qal li Malta issa hija wkoll parti minn dal-ftehim. “Aħna f’dawn il-ġranet kellna taħditiet ma’ dan il-grupp, speċjalment tramite l-Ministru tas-Saħħa Taljan. U lbieraħ wasalna fi ftehim biex Malta tkun parti minn din l-inizjattiva biex b’hekk meta l-vaċċin jiġi fis-suq Malta tkun waħda mill-ewwel pajjiżi Ewropej li jkollha aċċess għalih. Iċ-ċittadin Maltin jirċievu l-vaċċin fl-istess żmien li jirċevuh iċ-ċittadini fil-Ġermanja, l-Italja, l-Olanda u Franza. Minħabba s-sensittivita kummerċjali, Dr Fearne ma riedx jiżvela d-depożitu li Malta għamlet biex tkun assigurata l-provvista tal-vaċċin il-ġdid. “Malta ħa tkun bħal dawn il-pajjiżi, li nkunu qed nagħmlu ordni biex ikollna vaċċin għall-poplu kollu Malti.” Dr Fearne qal li għalkemm fil-bidu kien hemm il-ħsieb li l-ewwel dożi tal-vaċċin jingħataw lil persuni vurnerabbli u l-ħaddiema fil-qasam tas-saħħa, bil-ftehim Malta ser ikollha dożi għall-popolazzjoni kollha. Żied jgħid li bid-daqs tal-popolazzjoni ta’ Malta, ma kienx possibbli li tinnegozja dal-ftehim u għalhekk stinkat biex tissieħeb f’din l-alleanza Ewropea. Rapporti fil-midja internazzjonali qalu li l-ftehim mal-alleanza Ewropej ser ikopri parti sew mill-ispiża tar-riċerka li saret mill-Università ta’ Oxford. Sadanittant, ġie ppubblikat l-avviż legali li bih l-emerġenza tas-saħħa pubblika ser tintemm uffiċjalment fl-aħħar ta’ dax-xahar. Fl-aġġornament ta’ kuljum dwar is-sitwazzjoni tal-Covid-19 f’Malta, l-awtoritajiet tas-saħħa qalu li fl-aħħar 24 seigħa sa nofsinhar instabu sitt każi ġodda minn 1,236 swab. Qalu li żewġ każijiet tal-lum huma parti minn cluster filwaqt li erba’ każijiet l-oħra huma sporadiċi. Fl-istess perjodu ħames pazjenti li kellhom il-virus issa ġew dikjarati mfejqa u b’hekk għad hemm 39 każi attivi. Quddiem dawn iċ-ċifri, il-Ministru Fearne qal li l-awtoritajiet jibqgħu jinsistu biex jittieħdu l-prekawzjonijiet rakkommandati mill-awtoritajiet tas-saħħa għaliex il-virus jibqa’ infettiv sakemm ikollna l-vaċċin għalih."
2020-06-16,"6 każijiet ġodda ta’ COVID-19, ifiqu 5 persuni",https://www.tvm.com.mt/mt/news/6-kazijiet-godda-ta-covid-19-ifiqu-5-persuni/,"Huma 39 il-każi attivi ta’ COVID-19 f’Malta. Dan wara li fl-aħħar 24 siegħa nstabu 6 każijiet ġodda u fiequ 5 persuni. Is-sitt każijiet ħarġu minn 1,236 swab test. F’tabella pubblikata mill-Ministeru għas-Saħħa ntqal li żewġ każijiet tal-lum huma parti minn cluster filwaqt li erba’ każijiet huma sporadiċi. B’hekk s’issa f’Malta kien hawn 656 każ ta’ COVID li minnhom fiequ 608 u mietu 9. B’kollox saru 84,053 swab tests.    "
2020-06-16,"ARA: Kif tieħu ħsieb tiegħek innifsek jekk ikollok riħ, l-influwenza jew il-Covid-19",https://www.tvm.com.mt/mt/news/ara-kif-tiehu-hsieb-tieghek-innifsek-jekk-ikollok-rih-l-influwenza-jew-il-covid-19/,"Il-Malta College of Family Doctors nediet linji gwida dwar kif wieħed għandu jieħu ħsieb tiegħu nnifsu jekk jimrad bl-influwenza, Covid-19 jew mard simili. Fi stqarrija, l-MCFD qalet li tajjeb li l-pubbliku in ġenerali jkun jaf jieħu ħsieb tiegħu nnifsu hekk kif it-tobba f’dawn l-aħħar xhur raw żieda ta’ pazjenti li jżuru kliniċi privati b’sintomi u mard relatat mas-stress u nuqqas ta’ eżerċizzju li ġabet magħha l-pandemija. L-Assoċjazzjoni temmen li dawn il-linji gwida u informazzjoni simili jafu jrażżnu l-imxija hekk kif il-pubbliku jiġi mgħallem kif jista’ jfejjaq lilu nnifsu minn ċertu mard b’azzjonijiet sempliċi bħan-nutrizzjoni adattata, il-mistieħ u xi mediċini bażiċi. Għal aktar informazzjoni wieħed jista’ jżur https://mcfd.org.mt/wp-content/uploads/2020/06/MCFD-SC-Mlt.pdf"
2020-06-16,Jerġa’ jitfaċċa l-COVID-19 fi New Zealand,https://www.tvm.com.mt/mt/news/jerga-jitfacca-l-covid-19-fi-new-zealand/,"Ftit jiem wara li ċċelebrat li pajjiżha huwa ħieles mill-Covid 19, il-Prim Ministru Jacinda Ardern ġiet infurmata li pajjiżha reġa’ għandu żewġ każijiet ġodda, u dan wara li l-pajjiż kien ilu ma jirraporta każijiet għal 24 ġurnata. Iż-żewġ każijiet il-ġodda kienu ta’ nies li riċentament ivvjaġġaw lejn ir-Renju Unit. Il-ġimgħa li għaddiet New Zealand neħħa r-restrizzjonijiet kollha domestiċi ta’ Covid 19 ħlief, filwaqt li baqgħu r-restrizzjonijiet fuq il-fruntieri, fejn ċittadini biss ta’ New Zealand jew ħaddiema essenzjali jitħallew jidħlu fil-pajjiż. Kull persuna minn New Zealand li tidħol minn barra tiħi ttestjata għall-Covid 19 u trid tagħmel kwarantina."
2020-06-15,L-awtoritajiet tas-saħħa jibqgħu jirrakkomandaw biex in-nies jevitaw il-folol,https://www.tvm.com.mt/mt/news/l-awtoritajiet-tas-sahha-jibqghu-jirrakkomandaw-biex-in-nies-jevitaw-il-folol/,"Il-Virologu Chris Barbara qal, li għalkemm tnaqqsu r-restrizzjonijiet, importanti li jkomplu jsiru l-iswab tests. Minn Marzu ‘l hawn diġà saru kważi 83,000 swab test. Fil-programm INSIGHTS, Dr Barbara qal li bl-investiment li sar, il-pajjiż kapaċi jagħmel sa 2,000 swab test kuljum u saħaq fuq il-bżonn li dawn jitkomplew. “Għalkemm in-numri huma żgħar però r-riskji se jkunu ftit iktar, allura l-iswabs irridu nibqgħu għaddejjin bihom,” qal il-virologu Chris Barbara. Id-Deputat Prim Ministru u Ministru għas-Saħħa, Chris Fearne, appella lin-nies biex jibqgħu viġilanti u jsegwu l-miżuri tad-distanza soċjali. Mistoqsi jekk jistgħux isiru t-tiġijiet u l-festi fis-sajf ġaladabra tneħħiet l-emerġenza ta’ saħħa pubblika, il-Ministru Fearne qal li r-rakkomandazzjoni tal-awtoritajiet tas-saħħa hi li n-nies jevitaw il-folol. Madankollu qal li ma jfissirx li n-nies ma jistgħux igawdu. Tal-istess fehma Dr Barbara li żied jgħid li n-nies għandhom jibqgħu jilbsu l-maskri biex l-imxija tkompli titrażżan: “Dawn ir-rakkomandazzjonijiet tas-saħħa pubblika nibqgħu nsegwuhom rigorożament allura aħna m’għandniex periklu.” Dr Barbara nħass ottimist li ma jdumx ma jkollna tilqima kontra l-Covid-19 permezz tat-testijiet li għaddejjin fl-Università ta’ Oxford fl-Ingilterra li bdew juru sinjali inkoraġġanti: “Bdew il-clinical trials fuq in-nies u jidher li din hi immunogenic jiġifieri dawk is-suldati qed jiffurmaw.” Irrimarka li bħalissa għaddej studju kbir dwar jekk il-popolazzjoni Maltija rabbietx reżistenza għall-virus: “Aħna rridu li almenu 60% tal-popolazzjoni jkollhom immunità għal dan il-virus biex meta l-virus imur biex jaqbeż minn persuna għall-oħra, fuq min jaqbeż jgħid li dan protett u għandu dawn is-suldati allura ma jirnexxiex tkompli l-imxija.” Dr Barbara stqarr iżda li peress li l-pandemija f’Malta kienet imrażżna għax il-poplu kien protett, l-immunità se tkun baxxa."
2020-06-15,Ritratti ta’ nies mejta bil-Covid-19 jimlew il-knisja waqt quddiesa fil-Perù,https://www.tvm.com.mt/mt/news/ritratti-ta-nies-mejta-jimlew-il-knisja-waqt-quddiesa-fil-peru/,"L-Arċisqof ta’ Lima, fil-Perù, qaddes quddiesa b’differenza nhar il-Ħadd li għadda, hekk kif il-kongregazzjoni li kellu tħares lejh minn fuq il-bankijiet ma kinitx waħda ħajja. L-Arċisqof Carlos Castillo mela l-knisja, inkluż il-bankijiet u l-ħitan, bix-xbiehat ta’ xejn inqas minn 5,000 persuna li mietu bil-Covid-19. Waqt l-omelija huwa kellu kliem iebes għas-sistema tas-saħħa tal-pajjiż, li qal hija bbażata fuq l-egotiżmu u l-kummerċ, u mhux fuq il-ħniena u s-solidarjetà man-nies. Qal li l-agħar żmien għadu ġej, u li tkun traġedja jekk minflok ir-ritratti li hemm fil-knisja llum, ikun hemm eluf ta’ ritratti oħra ta’ dawk li mietu bil-ġuħ. Fil-Perù mietu minn tal-anqas 6,400 persuna bil-Covid-19, waqt li mal-225,000 ġew infettati."
2020-06-15,Każ wieħed ġdid ta’ Covid-19,https://www.tvm.com.mt/mt/news/kaz-wiehed-gdid-ta-covid-19/,"Fl-aħħar 24 siegħa ġie rreġistrat każ ġdid ta’ Covid-19 f’Malta wara li saru 554 swab test. Sallum saru b’kollox 82,817 swab test. Ħadd ġdid ma ġie ddikjarat li fieq u għalhekk it-total ta’ persuni li fiequ mill-coronavirus f’Malta baqa’ ta’ 603. It-total ta’ persuni li ttestjaw pożittiv għal Covid-19 huwa ta’ 650, li minnhom 38 għadhom attivi. Għalkemm l-istat ta’ emerġenza medika spiċċa, l-awtoritajiet tas-saħħa xorta qed iħeġġu biex jiġu evitati attivitajiet fejn ikun hemm ħafna nies.  "
2020-06-15,Mat-80 każ ġdid ta’ Covid-19 f’Beijing wara nuqqas ta’ xahrejn,https://www.tvm.com.mt/mt/news/mat-80-kaz-gdid-ta-covid-19-fbeijing-wara-nuqqas-ta-xahrejn/,"Wara kważi xahrejn mingħajr ebda każ ġdid ta’ Covid-19, fl-aħħar jiem fil-belt kapitali taċ-Ċina reġgħu bdew ifeġġu każijiet ġodda. L-ewwel każ pożittiv f’Beijing intqal li kien irrekordjat il-Ħamis li għadda, waqt li l-Ġimgħa rriżultaw pożittivi 6 oħra. Is-Sibt tħabbru 36 u l-Ħadd tħabbru 36 oħra, biex b’kollox f’erbat ijiem ġew irrekordjati 79 każ ġdid. Il-firxa tal-virus, li qed tqajjem tħassib li tista’ tagħti bidu għat-tieni mewġa, hija ssuspettata li bdiet minn wieħed mill-ikbar swieq fil-belt. Qed ikun irrappurtat li l-virus instab fuq ‘chopping boards’ li fuqhom jitqatta’ s-salamun. Ħafna prodotti tas-salamun ġew irtirati, waqt li reġgħu ġew imposti restrizzjonijiet fl-inħawi tas-suq. Ħwienet ġew ordnati jagħlqu mill-ġdid, u l-ftuħ tal-iskejjel ġie pospost. Tliet provinċji oħra; Liaoning, Hebei, u Sichuan qed jirrapportaw każijiet pożittivi oħra li qalu huma marbuta ma’ Beijing."
2020-06-15,Jiżdiedu sitt pajjiżi li tista’ żżur mill-1 ta’ Lulju u jonqos pajjiż li kien fil-lista oriġinali,https://www.tvm.com.mt/mt/news/jizdiedu-sitt-pajjizi-li-tista-zzur-mill-1-ta-lulju-u-jonqos-pajjiz-li-kien-fil-lista-originali/,"Il-Ministeru għat-Turiżmu u l-Protezzjoni tal-Konsumatur u l-Awtorità tat-Turiżmu laqgħu d-dikjarazzjoni tal-Prim Ministru Robert Abela li sitt pajjiżi oħra ġew inklużi mal-lista ta’ destinazzjonijiet li l-Maltin jistgħu iżuru u li minnhom jistgħu jiġu turisti f’Malta mill-1 ta’ Lulju. Laqgħu ukoll id-dikjarazzjoni li r-restrizzjonijiet fuq il-bqija tad-destinazzjonijiet se jitneħħew mill-15 ta’ Lulju u għalhekk l-ajruport se jinfetaħ għad-destinazzjonijiet kollha. Il-pajjiżi l-ġodda li żdiedu mal-lista huma l-Italja minbarra Emilia Romagna, Lombardy, u Piemonte, Franza minbarra Ile de France, Spanja minbarra Madrid, Catalonia, Castilla-La Mancha,, Castile and Leon, il-Polonja minbarra l-ajruport Katowice, il-Greċja u l-Kroazja. Mill-banda l-oħra, Iżrael li kien inkluż mal-lista oriġinali, tneħħa. Qed isir monitoraġġ tal-pajjiżi fuq din il-lista u għalhekk meta jinħass il-bżonn din tiġi riveduta. Il-Ministru għat-Turiżmu Julia Farrugia Portelli qalet li l-ftuħ tal-ajruport se jkompli jsostni it-turiżmu u l-ekonomija. Iċ-Chairman tal-Awtorità tat-Turiżmu Gavin Gulia qal s-settur tal-ivjaġġar u tal-ospitalità se jkun jista’ jirpilja aktar maljar. Ilbieraħ il-Prim Ministru u Mexxej Laburista Robert Abela ħabbar li se titneħħa l-emerġenza ta’ saħħa."
2020-06-15,Mil-lum jiftħu l-istabbilimenti fi Franza u l-ivjaġġar għall-pajjiżi Ewropej,https://www.tvm.com.mt/mt/news/mil-lum-jifthu-l-istabilimenti-fi-franza-u-l-ivjaggar-ghall-pajjizi-ewropej/,"Il-President Franċiż Emmanuel Macron ħabbar li se jitneħħew numru ta’ restrizzjonijiet li kienu daħlu fis-seħħ fl-eqqel tal-pandemija tal-coronavirus. Mil-lum, il-kaffetteriji u r-ristoranti jistgħu jiftħu fi Franza kollha u li jista’ jerġa’ jsir l-ivjaġġar għall-pajjiżi Ewropej. Iċ-ċittadini Franċiżi issa jistgħu jżuru lill-qraba tagħhom fid-djar tal-anzjani, li ntlaqtu ħażin ħafna bil-Covid-19. F’messaġġ li xxandar fuq it-televiżjoni, Macron qal li din hija l-ewwel rebħa ta’ Franza kontra l-Covid-19, imma wissa’ li l-virus jista’ jerġa’ jirritorna. Huwa ħabbar ukoll li wħud mill-iskejjel se jerġgħu jiftħu fit-22 ta’ dan ix-xahar. Mil-lum għadd ta’ pajjiżi fl-Ewropa reġgħu fetħu l-fruntieri tagħhom għall-pajjiżi tal-Unjoni Ewropea."
2020-06-14,3 każijiet ġodda ta’ Coronavirus f’Malta – imfejqa 2 persuni oħra,https://www.tvm.com.mt/mt/news/3-kazijiet-godda-ta-coronavirus-fmalta-imfejqa-2-persuni-ohra/,Il-Ministeru għas-Saħħa kkonferma 3 każijiet ġodda ta’ Coronavirus f’Malta b’2 persuni oħra jfiequ mill-marda. B’kollox issa hemm 37 każijiet attivi u total ta’ 603 imfejqa. 
2020-06-13,ARA: Esperjenzi ġodda fiċ-ċentru Esplora,https://www.tvm.com.mt/mt/news/ara-esperjenzi-godda-fic-centru-esplora/,"Iċ-ċentru tax-xjenza interattiva, Esplora, reġa’ beda jilqa’ lill-pubbliku bi programm ta’ attivitajiet u esperjenzi ġodda, b’rispett lejn il-livelli ta’ iġene u d-distanza soċjali rakkomandati. Iċ-ċentru Esplora fil-Kalkara reġa’ fetaħ il-bibien tiegħu b’miżuri stretti ta’ prekawżjoni li jħarsu s-saħħa ta’ dawk li jżuruh. Iċ-ċentru li jixpruna l-interess fix-xjenza b’mod inter-attiv, ħejja programm mħawwar b’attivitajiet edukattivi u divertenti li jqanqlu l-kurżità u interess f’kunċetti xjentifiċi. Għal dan il-għan tnedew tliet trails għal avveniment Scientastic li joffri vjaġġ ta’ erba’ siegħat b’enfasi fuq temi partikulari. Permezz ta’ Earth and Beyond, l-viżitaturi jsiru aktar familjari mal-pjaneta tagħna, l-univers, u l-ambjent. Għal dawk li jħobbu l-mużika, il-vjaġġ Music for our Senses, jesplora idejat u kunċetti fosthom dwar kif l-ħoss jasal minn post għall-ieħor, kif il-moħħ kapaċi jitqarraq b’illużjonijiet filwaqt li wieħed jista’ jindaga wkoll esperimenti li jkopru d-dawl u d-dellijiet. U għall-esploraturi ż-żgħar, li għandhom bejn tlieta u ħames snin, it-trail Little Esploras, hi miżgħuda b’esperimenti kreattivi. “Nippruvaw nengagjaw il-viżitaturi aħjar b’dan il-mod, jiġifieri jekk il-viżitaturi qegħdin barra u qed igawdu b’dan il-mod jistgħu ukoll ikunu qed japprezzaw l-element tax-xjenza filwaqt li jgawdu l-veduta wkoll,” spjega l-uffiċjal tax-xjenza f’Esplora Ryan Ruggier. Ic-chairman ta’ Esplora, Jeffrey Pullicino Orlando, qal li ċ-ċentru qed jieħu l-prekawzjonijiet b’konformità mal-gwidi tal-awtoritajiet tas-saħħa pubblika. “Ta’ min wieħed jgħid ħadnihom mingħajr ma b’xi mod jew ieħor indejqu lil dak li jkun ninterferixxu bl-esperjenza sabiħa li kulħadd imdorri jassoċja mal-Esplora,” qal iċ-Chairman tal-Esplora, Jeffrey Pullicino Orlando. L-avvenimenti fl-Esplora huma miftuħa għall-pubbliku bejn id-9am ta’ filgħodu u l-4pm."
2020-06-13,Biża’ li tfaqqa t-tieni mewġa wara numru ta’ każijiet ġodda ta’ Covid-19 f’suq kbir f’Beijing,https://www.tvm.com.mt/mt/news/biza-li-tfaqqa-t-tieni-mewga-wara-numru-ta-kazijiet-godda-ta-covid-19-fsuq-kbir-fbeijing/,"Qed tiżdied il-biża’ li f’Beijing, iċ-Ċina, tfaqqa’ t-tieni mewġa ta’ coronavirus wara li kienu rrappurtati numru ta’ każijiet ġodda f’suq kbir, li jissupplixxi 80 fil-mija tal-ħaxix u l-laħam kollu fil-belt. Għexieren ta’ impjegati li jaħdmu hemm irriżultaw pożittivi għall-virus. Skont l-uffiċjali, instabu traċċi tal-coronavirus fil-post fejn jitqatta’ s-salamun impurtat fis-suq Xinfadi. Mal-10,000 persuna, li jaħdmu fis-suq qed isirlhom it-test għall-Covid-19. Uħud miż-żoni fil-madwar reġgħu ngħalqu. Minbarra s-suq, għalqu wkoll is-servizzi tat-trasport u l-iskejjel kif ukoll uħud mill-ispazji pubbliċi prominenti fosthom iċ-Ċentru Nazzjonali għall-Arti Performattiva u t-tempju Lama."
2020-06-13,Każ ġdid ta’ Covid-19 u tfiq persuna oħra,https://www.tvm.com.mt/mt/news/kaz-gdid-ta-covid-19-u-tfiq-persuna-ohra/,"Fl-aħħar 24 siegħa ġie irreġistrat każ ġdid ta’ Covid-19 f’Malta wara li saru 1,044 swab test. Sallum saru b’kollox 80,953 swab test. Persuna oħra ġiet iddikjarata mfejqa biex issa t-total ta’ persuni li fiequ mill-coronavirus f’Malta tela’ għal 601. It-total ta’ persuni li ttestjaw pożittiv għal Covid-19 huwa ta’ 646, li minnhom 36 għadhom attivi. L-awtoritajiet tas-saħħa qalu li l-aħħar każ hu iżolat. Spjegaw li testijiet li saru lil persuni f’kuntatt mal-każi tal-bieraħ kollha rriżultaw fin-negattiv. Dan fost l-oħrajn ifisser li residenti u l-impejgati fid-Dar tal-Anzjani ta’ Bormla m’għandhomx il-virus. Ilbieraħ il-Ministeru tas-Saħħa qal li dawn qed jistennew ir-riżultat ta’ test li sarilhom wara li azjana ta’ 98 sena minn din id-dar instab li għandha l-virus. L-awtoritajiet tas-saħħa għadhom iħeġġu lil kulħadd biex isegwi d-direttivi fosthom li tinżamm distanza soċjali bejn persuna u oħra, l-iġjene u l-ilbies tal-maskri jew visors f’ċerti postijiet."
2020-06-13,Il-Brażil bit-tieni l-ogħla rata ta’ imwiet fid-dinja mill-Covid-19,https://www.tvm.com.mt/mt/news/il-brazil-bit-tieni-l-oghla-rata-ta-imwiet-fid-dinja-mill-covid-19/,"Il-Brażil għandu t-tieni l-ogħla każijiet ta’ coronavirus fid-dinja u t-tieni l-ogħla rata ta’ imwiet mill-Covid-19 fid-dinja. Skont is-sit Johns Hopkins, dan l-akbar pajjiż fl-Amerika Latina għandu 828,810 każ ta’ coronavirus. Il-Brażil irreġistra wkoll 41,828 mewt mill-Covid-19 filwaqt li rkupraw 445, 123 persuna. Madankollu, huwa maħsub li ċ-ċifri tal-Brażil huma ħafna ogħla minn hekk minħabba li mhumiex isiru biżżejjed testijiet u li l-pajjiż għadu ġimgħat ‘il bogħod milli jilħaq il-quċċata tal-każijiet. Is-sit Johns Hopkins għadu jpoġġi lill-Istati Uniti bħala l-pajjiż bl-ogħla rata ta’ infezzjonijiet mill-coronavirus b’2,048,986 każ. Wara hemm il-Brażil u wara r-Russja b’519,458 każ. Fejn jidħlu imwiet, l-Istati Uniti rreġistraw l-ogħla ammont, 114,669 mewt bil-Covid-19, wara l-Brażil u fit-tielet post hemm ir-Renju Unit b’41,566 mewt."
2020-06-13,Il-Maltin kemm iħobbuha d-dar? Għadd ta’ personalitajiet jiddiskutu f’ ‘Sibtek’ illum,https://www.tvm.com.mt/mt/news/il-maltin-kemm-ihobbuha-d-dar-ghadd-ta-personalitajiet-jiddiskutu-f-sibtek-illum/,"Il-Covid-19 ilkoll sfrattalna xi ftit jew wisq ir-rutina ta’ kuljum. Ilkoll, b’xi mod, kellna naddattaw għal din ir-realtà ġdida. Minkejja dan, dan iż-żmien bla preċedent ilkoll ġegħilna napprezzaw il-lussu li ngħixu fih bla ma nafu. Fosthom, il-fatt li għandna saqaf fuq rasna. F’dan l-isfond, waqt ‘Sibtek’ illum għadd ta’ personalitajiet se jiddiskutu dwar id-dar tal-Maltin. Dar, li f’dawn l-aħħar xhur kienet strumentali għal kull wieħed u waħda minna. Ilkoll, il-personalitajiet mistiedna se jgħidu tagħhom fuq kemm skonthom il-Maltin iħobbu d-dar, jekk bħala poplu nħobbux narmaw darna u jekk il-Maltin iżommux ir-residenza tagħhom pupilla. Fost il-personalitajiet illum, Eleonor Cassar, Debbie Scerri u Etienne Schembri. Illum ukoll, l-awtur Gerard James Borg jitkellem dwar proġett partikolari li ilu jberren f’moħħu ġmielu u li għall-ewwel darba se jitkellem fuqu mal-pubbliku. Imbagħad, id-diskors jaqa’ fuq kantant lokali li ħareġ kanzunetta dwar iż-żmien tal-Covid-19. Liema kanzunetta, laħqet il-quċċata ta’ għadd ta’ klassifiki lokali u barranin. Id-daħk u l-umoriżmu ma jonqsux, b’mod speċjali ma’ Wayne Aquilina u Agnes Pandolfino. ‘Sibtek’, illum fis-12.45 fuq TVM."
2020-06-13,ARA: Ilbieraħ f’San Ġiljan… id-distanza soċjali qiegħda tinżamm?,https://www.tvm.com.mt/mt/news/ara-ilbierah-fsan-giljan-id-distanza-socjali-qieghda-tinzamm/,"Din hija s-sitwazzjoni li żviluppat quddiem bar f’San Ġiljan tard ilbieraħ. Filmat miġbud minn persuna fuq il-post juri ċorma mdaqqsa ta’ persuni mrekkna quddiem il-ħanut biex jixorbu. Minkejja li mad-daqqa t’għajn jidher li kulħadd kien qaqoċċa fi gruppi ta’ mhux iktar minn sitta, l-ammont kbir ta’ nies fi spazju ristrett għamilha diffiċli biex dawn iżommu d-distanza bejniethom. Filmati u ritratti li dehru fuq il-midja soċjali fl-aħħar jiem ukoll kienu juru xeni simili f’postijiet oħra ta’ divertiment. Skont l-aħħar avviż legali, f’postijiet pubbliċi mhux permessi li jinġabru iktar minn 75 persuna f’attività organizzata. Filmat: © TVM"
2020-06-12,Il-Knejjes iħejju biex minn għada jiftħu l-bibien tagħhom u jilqgħu lill-poplu Nisrani,https://www.tvm.com.mt/mt/news/il-knejjes-ihejju-biex-minn-ghada-jifthu-l-bibien-taghhom-u-jilqghu-lill-poplu-nisrani/,"Wara li l-Kurja ħabbret il-mod li bih se tiġi ċċelebrata l-quddiesa minħabba r-restrizzjonijiet tal-Covid – 19, kollox jinsab lest fil-knejjes biex minn għada jiftħu l-bibien tagħhom u jilqgħu lill-poplu Nisrani għaċ-ċelebrazzjonijiet tal-quddiesa. Għaddejjin l-aħħar tħejjijiet fil-knejjes madwar il-pajjiż biex minn għada, terġa tiġi ċċelebrata l-quddiesa bil-kongregazzjoni, dejjem skont il-miżuri li ħabbret il-Kurja fl-aħħar jiem. Fil-Knisja ta’ Kristu Re Raħal Ġdid il-Ġimgħa filgħodu kienu qed isiru l-aħħar irtokki biex il-Knisja tiftaħ il-bibien tagħha fis-sigħat li ġejjin. Il-Kappillan tal-Parroċċa ta’ Kristu Re, Dun Marc Andre’ Camilleri, spjega li anke jekk f’dawn it-tliet xhur il-Knisja waslet il-quddiesa u wkoll il-barka permezz tal-mezzi soċjali, il-fatt li wieħed imur jisma’ l-quddiesa fil-Knisja huwa totalment differenti mir-realta’ virtwali. “F’dawn it-tliet xhur kien hemm diversi mbegħdin mill-familjari tagħhom. Jikkomunikaw ta’ kuljum anke bil-video calls u affarijiet imma meta inti terġa tiltaqa’ mal-maħbubin tiegħek u tista’ tkun viċin tagħhom, wiċċ imb’wiċċ, meta tgħannaq lill-ommok huwa differenti minn meta tarahom permezz tat-teknoloġija u l-istess aħna bl-Ewkaristija u bil-quddiesa… Ovvjament meta huma jkunu miġburin fil-Knisja flimkien jistgħu jirċievu l-Ewkaristija, hemm differenza enormi. Ovvjament aħna ħadna l-prekawzjonijiet kollha li kienu mitluba, ħsibna li jkun hemm id-distanzi adegwati, l-ispazji għall-qrar, it-tqarbin isir b’mod mill-iktar iġeniku biex ma jkunx hemm periklu għas-saħħa, imma fl-istess ħin inħeġġu lin-nies biex jerġgħu lura biex inkunu bħala komunità flimkien… Aħna m’aħniex reliġjon virtwali imma aħna reliġjon inkarnata. Irridu nkunu flimkien, inħossu l-preżenza ta’ xulxin u nkunu fil-preżenza t’Alla.” F’ċertu knejjes, minħabba l-limitazzjoni tal-ispazju, min jixtieq jattendu qed ikun mħeġġeġ li jilħaq jagħmel booking. Madankollu għal knisja kbira bħal ta’ Kristu Re Raħal Ġdid dan mhux se jkun il-każ. “Hemm diversi knejjes li qed jagħmlu sistema ta’ bookings minħabba li hemm limitazzjoni kbira ta’ kemm jistgħu joqogħdu nies fil-Knisja. Minħabba l-qies tal-Knisja tagħna li huwa tant kbir jista’ jkollna 430 preżenti. Se jkun hemm ukoll xi siġġijiet extra taħt il-portiku u allura m’hemmx dak il-bżonn li jkun hemm il-prebooking. Naħseb li hemm biżżejjed wiesa’ biex kull min jixtieq jiġi għall-quddiesa jsib post fejn joqgħod ukoll.” Dun Marc Andre’ Camilleri qal li l-knejjes qed iħejju wkoll biex fil-ġimgħat li ġejjin jiġu ċċelebrati l-ewwel tqarbina u l-griżma. Qal li fiċ-ċirkostanzi li qegħdin fihom, il-Knisja qed tagħmel mill-aħjar li tista’ biex dawn it-tfal ma jkunux imċaħħda mis-sagramenti."
2020-06-12,Anzjana ta’ 98 sena li tgħix f’dar tal-anzjani f’Bormla waħda mill-5 każijiet ta’ Coronavirus,https://www.tvm.com.mt/mt/news/anzjana-li-tghix-fdar-tal-anzjani-fbormla-wahda-mill-5-kazijiet-ta-coronavirus/,"TVM jinsab infurmat li wieħed mill-ħames każijiet ta’ Coronavirus ikkonfermati llum hija anzjana li tgħix f’dar tal-anzjani f’Bormla. L-anzjana nstabet bil-virus mir-random testing li qed isir fid-dar. Fi stqarrija l-Ministeru għas-Saħħa qal li l-anzjana ta’ 98 sena ġiet trasferita għall-Isptar St Thomas. Bħala prekawzjoni, ir-residenti u l-istaff ta’ din id-dar ġew ittestjati u qed jistennew ir-riżultat. Anzjana li kienet fil-kamra mal-każ pożittiv qed tinżamm fi kwarantina. Sakemm ikunu magħrufa r-riżultati llum, twaqqfu ż-żjarat minn barra bħala prekawzjoni.        "
2020-06-12,5 każijiet ġodda ta’ Covid-19 f’Malta,https://www.tvm.com.mt/mt/news/5-kazijiet-godda-ta-covid-19-fmalta/,Il-Ministeru għas-Saħħa kkonferma 5 każijiet ġodda ta’ Covid-19 f’Malta ftit tal-ħin ilu. Ma kien hemm l-ebda pazjenti li fiequ mill-virus illum biex b’hekk il-każijiet attivi issa jitilgħu għal 36. 36
2020-06-11,Il-patata Maltija taf titma’ man-nofs miljun ruħ fl-Afrika,https://www.tvm.com.mt/mt/news/il-patata-maltija-taf-titma-man-nofs-miljun-ruh-fl-afrika/,"Malta se twieġeb għall-kriżi tal-ikel fl-Afrika bil-ħruġ ta’ sejħa urġenti għall-esportazzjoni ta’ 500 tunellata patata Maltija lejn in-Namibia li biha mistennija jiġu mgħejuna man-nofs miljun persuna. Il-Ministeru għall-Affarijiet Barranin qal li dan se jsir bħala intervent umanitarju bil-għan li tiġi ndirizzata l-kriżi tal-ikel li hemm f’dan il-pajjiż Afrikan riżultat tan-nuqqas ta’ xita u l-pandemija tal-COVID-19. Il-patata li baqgħet ma’ wiċċ il-bdiewa ser tispiċċa tgħin lil poplu tan-Namibja – pajjiż fl-Afrika ta’ aktar minn żewġ miljun ruħ li għaddej minn nuqqas ta’ ikel minħabba xitwa xotta li kompliet għakset il-pajjiż flimkien mal-pandemija tal-COVID-19. Il-Ministeru għall-Affarijiet Barranin u Ewropej ħareġ sejħa għax-xiri ta’ 500 tunnellata patata biex sal-25 ta’ dan ix-xahar titlaq minn Malta fi xkejjer ta’ 25 kilo u titqassam mill-Gvern tan-Namibia. Eventwalment se jiġu mgħejjuna mal-500,000 persuna b’kilo ta’ patata kull wieħed tal-bdiewa Maltin. Il-patata hija komuni tad-dieta tan-nies tan-Namibja u l-Ministeru qal li b’dan il-kontribut umanitarju, Malta se tkun qed tgħin poplu li għaddej mit-tbatija. F’Mejju, Malta ikkommettiet €400,000 bħala parti mir-rispons dinji għall-isfidi tal-COVID-19 waqt li l-Ministru Evarist Bartolo mexxa l-isforzi ta’ Malta għal intervent umanitarju internazzjonali biex jiġu ndirizzati kriżijiet relatati ma’ din il-pandemija. Fix-xhur li għaddew, il-Ministeru ħadem mill-qrib ma’ diversi pajjiżi Afrikani billi pprovda appoġġ biex jiġu ndirizzati sfidi komuni relatati mal-COVID-19 permezz tal-inizjattiva ‘Solidarity Malta”."
2020-06-11,Business Aviation: Proposti biex is-settur jerġa’ jibda jaħdem mill-1 ta’ Lulju,https://www.tvm.com.mt/mt/news/business-aviation-proposti-biex-is-settur-jerga-jibda-jahdem-mill-1-ta-lulju/,"L-operaturi lokali fis-settur tal-business aviation, li jipprovdi servizz ta’ ajruplani privati li jintużaw l-aktar minn investituri u kumpaniji, qed isejħu lill-awtoritajiet jikkunsidraw proposti li ppreżentaw biex mill-1 ta’ Lulju jkunu jistgħu jtiru u jġibu passiġġieri mid-dinja kollha. Il-11 ta’ Ġunju u l-ajruport internazzjonali ta’ Malta mejjet għal kollox. L-ebda moviment ta’ passiġġieri jew ajruplani. Din il-ħemda kkaraterizzat l-ajruport u l-konfini tiegħu sa mill-21 ta’ Marzu, meta ngħalaq fil-bidu tal-imxija tal-coronavirus f’Malta. Is-sitwazzjoni surreali fl-ajruport hi xhieda tal-impatt qawwi ħafna li l-pandemija kellha fuq l-industrija tal-avjazzjoni. Il-konsegwenzi ma nħassux biss mil-linji tal-ajru kummerċjali, iżda anke mill-operaturi ta’ kumpaniji tal-avjazzjoni li jispeċjalizzaw fil-qasam tan-negozju, b’titjiriet apposta għal investituri u kumpaniji. Stanley Bugeja mill-Malta Business Aviation Association qal li Malta kienet qed tagħmel passi ta’ ġgant f’dan is-settur tant li s-sena li għaddiet ġġenerat mal-€500 miljun, qed tħaddem mat-3,000 ħaddiem u telgħet fir-raba’ post fil-klassifika tal-aktar pajjiżi li qed jirreġistraw ajruplani għan-negozju fl-Ewropa. “Konna sejrin tajjeb ħafna u ovvjament il-Covid kienet bħal sajjetta fil-bnazzi u kellna impatt enormi biex intik ftit idea kellna bejn 7 u 10 titjiriet kuljum business aviation, bħalissa għandna xorti jekk ikollna titjira fil-ġimgħa,” qal Stanley Bugeja mill-Malta Business Aviation Association Mill-1 ta’ Lulju, l-Ajruport Internazzjonali ta’ Malta se jiftaħ ukoll għal dawn it-titjiriet iżda sa issa għal inqas minn 20 pajjiż fejn se jitħallew itiru il-linji tal-ajru kummerċjali. Is-Sur Bugeja qal li dan mhux se jkun biżżejjed biex jibdew jippruvaw jirkupraw. “F’dan il-mument ta’ tranżizzjoni li huwa importanti aħna nħossu li nistgħu nikkontribwixxu iktar għall-ekonomija billi jkollna kundizzjonijiet kemmxejn differenti għax ma naħsbux li one size fits all huwa opportun f’dan il-mument,” kompla Stanley Bugeja. Razvan Stefan li hu wkoll membru fl-istess assoċjazzjoni qal li huma ppreparaw 17-il miżura ta’ mitigazzjoni fosthom li ma jkunx hemm iktar minn sitt titjiriet kuljum b’mill inqas sagħtejn differenza bejn kull waħda; ma jaslux aktar minn 60 passiġġier kuljum u li kull wieħed ikun obbligat jagħmel swab test Ħal Luqa hekk kif jasal u jmur dritt f’lukanda apposta jistenna r-riżultat. “The measures we are proposing should help us and the Government to be able to allow all the business aviation passengers no matter the nationality to come here to Malta and to develop their business,” qal Razvan Stefan mill-Malta Business Aviation Association. Il-kelliema tal-assoċjazzjoni qalu li minħabba l-għeluq tal-ajruport, bosta investituri barranin li għandhom kumpaniji f’Malta ma jistgħux jiġu jew jippjanaw li jiġu għax ma jinsabux fil-pajjiżi minn fejn tliet ġimgħat oħra se jkunu jistgħu jsiru titjiriet minn u lejn Malta."
2020-06-11,Tilbisx ingwanti biex ma taħsilx idejk!,https://www.tvm.com.mt/mt/news/tilbisx-ingwanti-biex-ma-tahsilx-idejk/,"L-awtoritajiet tas-saħħa qed iwissu li l-ingwanti m’għandhomx jintużaw minflok il-ħasil tal-idejn. Id-Direttur tad-Direttorat tal-Promozzjoni tas-Saħħa u l-Prevenzjoni tal-Mard, Paula Vassallo saħqet li l-idejn għandhom jinħaslu sew u ta’ spiss. “Jekk naħsilhom biss hekk nistgħu naraw diġà kemm hawn partijiet fejn jien ma ħsiltx idejja. Allura meta aħna naħslu jdejna naħsluhom għal mill-inqas 20 sekonda. Importanti naħslu l-parti ta’ ġewwa, bejn is-swaba, importanti li naħslu minn wara, naħslu wkoll is-saba’,” qalet id-Direttur tad-Direttorat tal-Promozzjoni tas-Saħħa u l-Prevenzjoni tal-Mard Paula Vassallo. Dr Vassallo spjegat li l-ingwanti għandhom jintlibsu f’ċirkostanzi partikolari – l-aktar minn professjonisti u ħaddiema li jkolhom kuntatt fiziku mal-klijenti tagħhom: “L-iżjed importanti huwa meta jneħħu l-ingwanti għax inti jista’ jagħtik dak il-false sense of security, li inti la jkollok l-ingwanti mela inti sigur m’għadekx problema u tista’ tmiss kollox.” Saħqet li l-ingwanti għandhom jinbidlu bejn klijent u ieħor u li wieħed għandu jaħsel idejh qabel jilbes l-ingwanti: “Li qed nagħmel ara jien qed imiss il-parti maħmuġa bil-parti l-maħmuġa hawnhekk qed naqbad is-swaba u qed ineħħi l-ingwanti mingħajr qatt ma missejt idejja. Issa hawn idejja nadifa għax kont ħsielthom qabel. Din indaħħalha fil-polz l-ieħor indaħħal żewġt is-swaba hawn ġew u qatt mhu nmiss l-parti ta’ barra tal-ingwanti u inti tkun neħħejthom mingħajr qatt ma tkun missejt il-parti ta’ barra u tarmihom.” Dr Vassallo qalet li l-klijenti m’għandhomx għalfejn jilbsu l-ingwanti – l-aktar importanti hu li jaħslu idejhom tajjeb bl-ilma u s-sapun jew jużaw is-sanitizer – li jkollu 70% alkoħol."
2020-06-11,€3 miljuni għall-għaqdiet volontarji biex jirkupraw mill-pandemija,https://www.tvm.com.mt/mt/news/e3-miljuni-ghall-ghaqdiet-volontarji-biex-jirkupraw-mill-pandemija/,"500 ħaddiem fil-qasam tal-volontarjat, li kellhom xogħolhom mhedded minħabba l-pandemija, mhux se jitilfu ħobżhom billi l-għaqdiet volontarji fejn jaħdmu se jkunu eliġibbli għal fond ta’ €3 miljuni biex ipattu għat-telf li sofrew. L-imxija qatgħet fil-laħam il-ħaj anke tal-għaqdiet volontarji b’ħafna minnhom spiċċaw qoxqox għax kellhom iwaqqfu l-attivitajiet ta’ ġbir ta’ fondi. Bħala parti mill-pjan ta’ riġenerazzjoni ekonomika, l-għaqdiet se jibbenefikaw minn fond ta’ €3 miljuni biex jirkupraw. Is-Segretarju Parlamentari għall-Għaqdiet Volontarji, Clifton Grima, qal li dan huwa l-ikbar investiment li qatt sar fil-qasam tal-volontarjat. Dr Grima rrimarka li dawn il-flus se jgħinu biex il-ħaddiema mal-għaqdiet ma jispiċċawx fixxa. “Wieħed jistma li 500 ħaddiem li jaħdmu fis-settur u li kieku ma kienx għal dan l-investiment li se nkunu qed nagħmlu kienu jispiċċaw qiegħda u allura jkunu ta’ piż fuq il-pajjiż,” qal is-Segretarju Parlmaentari għall-Għaqdiet Volontarji Clifton Grima. Iċ-Chairman tal-Kunsill għas-Settur tal-Volontarjat, Noel Camilleri, qal li bl-effetti tal-imxija diversi għaqdiet spiċċaw darhom mal-ħajt. “Kieku ma ngħatax dan il-fond wara li sar l-intervent mill-Kunsill għas-Settur tal-Volontarjat, ħafna minn dawn kienu se jagħlqu għal dejjem,” qal iċ-Chairman tal-Kunsill għas-Settur tal-Volontarjat Noel Camilleri. Il-Ministru għall-Finanzi, Edward Scicluna, qal li l-fondi se jagħtu nifs ġdid lill-għaqdiet li jagħmlu xogħol ta’ fejda f’diversi oqsma. Il-fond se jkun amministrat mill-Kunsill għas-Settur tal-Volontarjat u l-applikazzjonijiet jibdew jintlaqgħu mit-Tnejn li ġej."
2020-06-11,Ara films fil-miftuħ waqt Cinema City fil-Belt Valletta,https://www.tvm.com.mt/mt/news/ara-films-fil-miftuh-waqt-cinema-city-fil-belt-valletta/,"Parti minn Ġnien Laparelli fil-foss taħt id-daħla tal-Belt se tinbidel f’ċinema fil-miftuħ għall-attività Cinema City. Iċ-Chairman tal-Aġenzija Kulturali għall-Belt Valletta, Jason Micallef qal din hija inizjattiva oħra biex tgħin il-ħajja ekonomika, soċjali u kulturali tal-kapitali terġa’ lura għan-normal. “Anke minħabba li l-post bħala Valletta huwa l-iktar post milqut, aħna qed nagħtu messaġġ qawwi issa. Qed nivvintaw u noħolqu attivitajiet kulturali li huma l-ewwel tax-xorta tagħhom fil-Belt Valletta. Fis-snin 40 – 50, il-Belt Valletta kienet vera rinomata għaċ-ċinema. Illum qed nagħmlu ċinema fi spazju aħdar, fi spazju storiku,” qal iċ-Chairman tal-Aġenzija Kulturali għall-Belt Valletta Jason Micallef. Is-Sur Micallef qal li l-avveniment bejn il-25 u t-28 ta’ Ġunju se jkun bla ħlas u qal li se jittieħdu l-prekawzjonijiet kollha meħtieġa b’konsultazzjoni mal-awtoritajiet tas-saħħa. Il-Kummissarju għall-Films Johann Grech qal li se jintwerew ħames films li tlieta minnhom huma marbuta ma’ Malta: World War Z, Captain Phillips u 13 Hours. It-tnejn l-oħra huma The Greatest Showman u Jurassic World 2. Qal li bħalissa għaddejja ħidma biex film ieħor ta’ Jurassic World u produzzjonijiet oħra jinħadmu f’Malta. Is-Sindku tal-Belt, Alfred Zammit qal li mindu tneħħew ir-restrizzjonijiet, il-kapitali għadha kwieta. Qal li l-bejgħ fil-ħwienet, ir-ristoranti u l-bars għadu baxx u lanqas jibda ma dak li kien hemm qabel il-pandemija. Hu ħeġġeġ lill-pubbliku biex iżur il-Belt qabel jew wara l-film. Il-Ministru għall-Arti Josè Herrera stqarr li hu inkwetat li dak li sar fl-aħħar snin biex il-Belt tqum fuq saqajha jisfaxxa fix-xejn b’effett tal-COVID-19. Min-naħa tagħha, il-Ministru għat-Turiżmu qalet li dan is-sajf se jkun differenti għax fi kliemha se jkun kulturali."
2020-06-11,Vjolenza domestika: 38 użaw is-servizz ta’ assistenza legali mingħajr ħlas,https://www.tvm.com.mt/mt/news/vjolenza-domestika-38-uzaw-is-servizz-ta-assistenza-legali-minghajr-hlas/,"Il-Ministru għall-Ġustizzja, Edward Zammit Lewis, qal li s-servizz ġdid ta’ assistenza legali mingħajr ħlas lill-vittmi ta’ vjolenza domestika ntuża 38 darba. Dan ifisser li mis-26 ta’ April sal-bieraħ kien hemm kważi każ kuljum ta’ vjolenza domestika bl-allegat vittmi ressqu għall-għajnuna. Il-Ministru Zammit Lewis kien qed jitkellem waqt l-iffirmar ta’ ftehim bejn il-Kummissjoni għall-Vjolenza Domestika u l-Kulleġġ għall-Arti, ix-Xjenza u t-Teknoloġija. Bil-ftehim, fit-tliet snin li ġejjin is-suġġett tal-vjolenza domestika se jkun mgħallem fil-korsijiet tal-Istitut tas-Servizzi Soċjali fl-MCAST. Il-korsijiet jinkludu opportunitajiet ta’ riċerka u prattika għall-istudenti dwar is-suġġett. Is-Segretarju Parlamentari għall-Ugwaljanza, Rosianne Cutajar, qalet li l-edukazzjoni hi għodda importanti biex tiġi indirizzata l-vjolenza domestika. Il-Prinċipal tal-MCAST, il-Professur James Calleja u l-Kummissarju għall-Vjolenza Domestika, Audrey Friggieri, qalu li dan il-ftehim hu ħolqa importanti biex din il-pjaga soċjali tkun miġġielda fl-għeruq tagħha.  "
2020-06-11,L-awtorità tal-ippjanar se ġġedded iċ-ċertifikati ta’ konformità,https://www.tvm.com.mt/mt/news/l-awtorita-tal-ippjanar-se-ggedded-ic-certifikati-ta-konformita/,"L-Awtorità tal-Ippjanar ħabbret li estendiet il-perjodu ta’ validità għal ċertifikati ta’ konformità li skadew jew waslu biex jiskadu fil-jiem li ġejjin. Qalet li din il-miżura ttieħdet minħabba li għadda ta’ ċertifikati ma setgħux jintużaw minħabba r-restrizzjonijiet marbuta mal-Covid-19. Dawk li ċ-ċertifikati tagħhom skadew mill-15 ta’ Marzu ‘l quddiem jew se jiskadu sal-15 ta’ Ġunju li ġej, u għadhom ma ġewx utilizzati, jistgħu japplikaw għal estensjoni sa mhux iktar tard mit-30 ta’ Ġunju. L-applikazzjoni għandha ssir mill-perit f’isem l-applikant, u ċ-ċertifikat jiġġedded għal tliet xhur oħra."
2020-06-11,Il-gvern f’taħdidiet ma’ ħames pajjiżi oħra biex jiżdiedu r-rotot tal-ajru minn Lulju,https://www.tvm.com.mt/mt/news/se-jizdiedu-ghal-24-il-pajjizi-li-l-maltin-se-jkunu-jistghu-izuru-minn-lulju/,"Il-Ministru għat-Turiżmu, Julia Farrugia Portelli, ikkonfermat li l-Gvern jinsab f’diskussjonijiet avvanzati ma’ ħames pajjiżi oħra biex jiżdiedu ir-rotot tal-ajru. Dan hekk kif il-kumpanija li tmexxi l-Ajruport ħabbret l-iskeda ta’ titjiriet li sitt linji tal-ajru se joperaw lejn 17-il rotta mill-ajruport internazzjonali ta’ Malta mill-bidu tax-xahar id-dieħel. Għaddejjin t-tħejjijiet fl-ajruport biex jerga’ jibda t-titjiriet regolari mill-1 ta’ Lulju b’sitt linji tal-ajru diġà kkonfermaw li ser joperaw lejn id-destinazzjonijiet li l-awtoritajiet Maltin qablu li jippermettu t-titijriet wara li saret evalwazzjoni ta’ dawn il-pajjiżi fit-trażżin tal-pandemija. Il-Ministru għat-Turiżmu, Julia Farrugia Portelli qalet li l-Gvern jinsab f’diskussjonijiet biex jiżdiedu ħames pajjiżi oħra mal-lista ta’ destinazzjonijiet li se jkunu jistgħu isiru vjaġġi lejhom mix-xahar id-dieħel. Il-Ministru qalet li qed isiru bejn żewġ u ħames laqgħat kuljum mal-awtoritajiet ta’ pajjiżi oħra biex tiġi spjegata is-sitwazzjoni ta’ Malta b’rabta mal-COVID-19. Qalet li l-Latvja diġà aċċettat li tippermetti titjiriet minn Malta. Mistoqsija minn TVM jekk Malta hix se ssegwi l-appell tal-Kummissarju Ewropew għall-Intern, Ylva Johansson, biex minn nofs dax-xahar tneħħi r-restrizzjonijiet fuq l-ivvjaġġar għaż-żona Schengen, il-Ministru qalet li Malta se tibqa ssostni l-kunċett ta’ safe corridors. Żiedet li l-ivvjaġġar lejn pajjiżi oħra se jsir fi stadji differenti. Il-Ministru għat-Turiżmu qalet li hemm diskussjonijiet ma’ linji tal-ajru oħra li qed juru interess li jtiru minn u lejn Malta. F’lista ta’ 17-il rotta maħruġa mill-MIA, tħabbar li l-ewwel titjiriet fl-1 ta Lulju se jsiru lejn Berlin, Dusseldorf, Munich, Dublin, u Katanja mill-AirMalta u r-Ryanair, li se joperaw l-akbar għadd ta’ vjaġġi skedati tul is-sajf. Il-Kap Eżekuttiv tal-MTA Johann Buttigieg qal li bil-pandemija Covid-19, 30,000 post tax-xogħol kienu affetwati minħabba l-għeluq tal-ajruport u tal-postijiet tal-akkomodazzjoni fost l-oħrajn. Żied li t-turiżmu mistenni jonqos b’70 fil-mija matul dan is-sajf, li hu stmat li se jwassal għal 1.7 biljun ewro inqas fl-ekonomija. Qal li l-awtorità tat-turiżmu qed taħdem fuq kampanja biex tattira turisti ta’ ġenerazzjonijiet iżgħar lejn Malta fosthom b’avvenimenti li mistennija jagħmlulhom l-esperjenza sabiħa minkejja l-limitazzjonijiet. Ara wkoll: Il-Maltin se jkunu jistgħu jsiefru lejn 19-il pajjiż minn Lulju  "
2020-06-11,Rifużjoni lill-pompi tal-petrol minħabba r-roħs ta’ €0.07 fuq kull litru ta’ petrol u diesel,https://www.tvm.com.mt/mt/news/rifuzjoni-lill-pompi-tal-petrol-minhabba-r-rohs-ta-e0-07-fuq-kull-litru-ta-petrol-u-diesel/,"Wara li l-Gvern permezz ta’ Avviż għall-iStampa fit-8 ta’ Ġunju 2020, il-prezz tal-fuel, mill-15 ta’ Ġunju 2020, qed jorħos b’7 ċenteżmi (seba’ centeżmi) permezz ta’ roħs fit-taxxi fuq dawn il-prodotti, l-istokk ta’ unleaded petrol u gasoil f’kull pompa tal-fuel, f’nofs il-lejl tal-Ħadd, 14 ta’ Ġunju 2020, hu suġġett għal rifużjoni ta’ 7 ċenteżmi (seba’ ċenteżmi) kull litru. Id-Dipartiment tad-Dwana qal li kull pompa ta’ fuel għandha tibgħat lil min jissuplixxiha t-talba għal rifużjoni fuq dan l-istokk. Talbiet għal rifużjoni li ma jkunux verifikati u ffirmati mir-Regolatur (REWS, Regulator for Energy & Water Services) ma jiġux ipproċessati."
2020-06-11,"Lufthansa trid tkeċċi 22,000 impjegat – nofshom fil-Ġermanja",https://www.tvm.com.mt/mt/news/lufthansa-trid-tkecci-22000-impjegat-nofshom-fil-germanja/,"Il-linja tal-ajru Ġermaniża Lufthansa qalet li se tagħti s-sensja lil 22,000 impjegat hekk kif qed tipprova tkampa man-nuqqas qawwi ta’ ivjaġġar bl-arju riżultat tal-pandemija tal-Covid-19. Il-linja tal-ajru qed tbassar irkupru kajman fejn tidħol id-domanda għall-ivjaġġar u mistenni jkollha mal-100 ajruplan inqas wara l-kriżi. Lufthansa qalet li nofs l-impjiegi li se tnaqqas se jkunu fil-Ġermanja u qed titama li tasal għal ftehim mal-unions sat-22 ta’ Ġunju. Il-linja tal-ajru Ġermaniża timpjega aktar minn 135,000 ruħ madwar id-dinja, nofshom fil-Ġermanja. Id-direttur tax-xogħol tal-Lufthansa Michael Niggemann qal li mingħajr tnaqqis sinjifikanti fl-ispejjeż tal-impjegati waqt il-kriżi, il-kumpanija se titlef l-opportunità li terġa’ tqum fuq saqajha mill-kriżi. Ix-xahar li għadda, Lufthansa iffirmat ftehim b’valur ta’ €9 biljuni mal-Gvern Ġermaniż li kellu jgħinnha milli tfalli. Il-Gvern Ġermaniż se jieħu 20% tal-kumpanija li hu beħsiebu jbiegħ sa tmiem l-2023. Iżda l-ftehim għad irid jiġi approvat mix-shareholders tal-kumpanija u mill-Kummissjoni Ewropea. Il-Lufthansa għalqet il-linja tal-ajru low-cost tagħha, Germanwings, f’April. Kumpaniji oħra tal-ajru ukoll għaddejjin minn mumenti diffiċli u ħabbru li se jagħtu s-sensji fosthom:"
2020-06-11,5 każijiet ġodda ta’ Covid-19 u jfiqu 3 persuni oħra,https://www.tvm.com.mt/mt/news/5-kazijiet-godda-ta-covid-19-u-jfiqu-tliet-persuni-ohra/,"Fl-aħħar 24 siegħa ġew irreġistrati ħames każijiet ġodda ta’ Covid-19 f’Malta wara li saru 904 swab test. Sallum saru b’kollox 78,788 swab test. Tliet persuni ġew iddikjarati mfejqa biex issa t-total ta’ persuni li fiequ mill-coronavirus f’Malta tela’ għal 600. It-total ta’ persuni li ttestjaw pożittiv għal Covid-19 huwa ta’ 640, li minnhom 31 għadhom attivi. Fuq il-paġna uffiċjali tal-Ministeru għas-Saħħa fuq facebook intqal li l-każijiet il-ġodda rrapportati llum jiffurmaw parti mill-istess grupp ta’ 13-il każ pożittiv. L-awtoritajiet tas-saħħa għadhom iħeġġu lil kulħadd biex isegwi d-direttivi fosthom li tinżamm distanza soċjali bejn persuna u oħra, l-iġjene u l-ilbies tal-maskri jew visors f’ċerti postijiet."
2020-06-11,AĠĠORNAT (2): L-Imam iħabbar arranġamenti ġodda – mhux iktar minn 75 persuna fil-btieħi tal-moskea,https://www.tvm.com.mt/mt/news/ghada-jistghu-jmorru-sa-1000-persuna-fil-moskea-it-talb-isir-fuq-barra/,"L-Imam Mohammed Elsadi ħabbar li l-moskea ta’ Raħal Ġdid se terġa’ tiftaħ il-bibien għat-talb għada l-Ġimgħa 12 ta’ Ġunju, u li fil-btieħi jistgħu joqgħodu sa 75 persuna f’ħin wieħed. Dan wara li dalgħodu l-Imam qal li s-sit tal-moskea kien se jilqa’ sa massimu ta’ 1,000 persuna. Mitlub jiċċara kif se jkunu mqassma dawn in-nies, l-Imam qal lil TVM li t-talb se jkun qed isir fil-btieħi tal-moskea, u mhux ġewwa, għaliex b’distanza ta’ persuna f’kull erba’ metri kwadri, din takkomoda biss sa 70. Madanakollu, f’messaġġ iktar tard, l-Imam Elsadi qal li wara diskussjonijiet li kellu mas-Supretendent tas-Saħħa Charmaine Gauci, ġie ċċarat li l-massimu ta’ nies li jista’ jkun hemm barra huwa ta’ 75. Għalhekk ġew stabbiliti erba’ ħinijiet ta’ talb, biex in-nies jitqassmu u jidħlu fi gruppi differenti. Barra minn hekk, fost diversi miżuri ta’ mitigazzjoni, l-Imam talab li kulħadd għandu jieħu miegħu t-tapit personali, kif ukoll sanitizer jew wipes, u l-maskra jew il-visor irid jintilbes f’kull ħin. Dawk preżenti jridu jżommu żewġ metri bogħod minn ta’ madwarhom, u ħadd ma jista’ jieħu b’idejn xulxin jew jitgħannaq. Xi knejjes jifilħu jilqgħu mijiet ta’ persuni Sadanittant, dwar l-ammont ta’ nies preżenti, jidher li xi knejjes kbar qed jgħarrfu lill-pubbliku li għandhom kapaċità jilqgħu mijiet ta’ persuni f’daqqa. Fosthom il-Bażilika Arċipretali ta’ Santa Marija fil-Mosta, li fuq ġewwa se tilqa’ sa 320 persuna. Dwar dan TVM talab kjarifika mill-Ministeru tas-Saħħa, fejn kelliema għall-Ministeru ċċarat li fir-rigward ta’ quddies fil-miftuħ hemm massimu ta’ 75 persuna, filwaqt li għal quddies fil-knisja tista’ tattendi persuna għal kull 4 metri kwadri, bit-total ta’ nies jiddependi mid-daqs tal-knisja. Il-kelliema kkonfermat li dan japplika wkoll għat-talb fil-moskea. L-aħħar avviż legali pubblikat mis-Supretendent tas-Saħħa Pubblika jgħid li fi spazji pubbliċi, il-ġbir ta’ mases ta’ aktar minn 75 persuna f’avveniment organizzat tal-massa hu projbit."
2020-06-11,Fl-Istati Uniti jaqbżu 2 miljuni l-persuni bil-Covid-19 u jkomplu jiżdiedu l-każijiet f’20 stat,https://www.tvm.com.mt/mt/news/fl-istati-uniti-jaqbzu-2-miljuni-l-persuni-bil-covid-19-u-jkomplu-jizdiedu-l-kazijiet-f20-stat/,"L-għadd ta’ każijiet konfermati ta’ coronavirus fl-Istati Uniti qabeż iż-żewġ miljuni. L-Istati Uniti għandhom l-ogħla għadd ta’ każijiet ta’ Covid-19 fid-dinja. Isegwu wara l-Istati Uniti hemm il-Brażil b’772,416 każ u r-Russja b’493,023 każ. Ir-rata ta’ infezzjonijiet għadha qed togħla f’20 stat Amerikan, waqt li qed jiġu llaxkati r-restrizzjonijiet li kienu fis-seħħ biex jikkontrollaw l-imxija. L-istati Amerikani li fl-aħħar ġimgħat raw żieda fl-infezzjonijiet ġodda huma California; Texas; Florida; North Carolina; Arizona; Tennessee; Washington; South Carolina; Missouri; Utah; Kentucky; Arkansas; Nevada; New Mexico; Oregon; Idaho; Vermont; Hawaii; Alaska; u Montana. Disneyland fl-Istati Uniti ħabbar li se jerġa’ jiftaħ f’fażijiet minn Lulju. Qal li l-kapaċità se tkun limitata u l-viżitaturi mhux se jitħallew jgħannqu lil Mickey jew lil Donald. It-talba għall-ftuħ għad trid tiġi approvata mill-gvern Amerikan iżda Disney World fi Florida diġà ngħata l-permess biex jerġa’ jiftaħ. Intant, eks konsulent għall-Gvern Ingliż qal li kieku r-Renju Unit għamel lockdown qabel kieku l-għadd ta’ mwiet kawża tal-virus kien jonqos bin-nofs. Il-Professur Neil Ferguson qal li l-imxija kienet qed tinfirex b’rata mgħaġġla kull tlieta jew erbat ijiem qabel daħħlu fis-seħħ ir-restrizzjonijiet. Il-lockdown fir-Renju Unit beda fit-23 ta’ Marzu għalkemm minuti ta’ laqgħat juru li diversi konsulenti kienu rrakkomandaw lockdown mill-bidu ta’ Marzu. Madwar id-dinja ġew reġistrati aktar minn 7,360,000 każ ta’ coronavirus u aktar minn 416,200 persuna mietu kawża tal-virus. Ritratt fuq juri lil Gavin Roberts liebes il-kappell tal-pulizija ta’ missieru waqt li qed iħares lejn it-tebut mgħotti bil-bandiera Amerikana li fih hemm missieru Charles Roberts. Il-pulizija ta’ 45 sena, missier ta’ tliet itfal u li kien jaħdem mad-dipartiment tal-pulizija Glen Ridge. miet bil-Covid-19 fi New Jersey."
2020-06-11,ARA: X’għandek tagħmel jekk sejjer il-quddies fi tmiem il-ġimgħa?,https://www.tvm.com.mt/mt/news/ara-kif-ghandek-iggib-ruhek-jekk-sejjer-il-quddies-fi-tmiem-il-gimgha/,"Kull knisja jew kappella se tkun tista’ tilqa’ ammont massimu ta’ nies għaċ-ċelebrazzjoni tal-quddies li se jerġgħu jibdew għall-pubbliku mis-Sibt li ġej. Il-Ministeru tas-Saħħa qal lil Television Malta li fi knisja tista’ tattendi persuna għal kull 4 metri kwadri, bin-numru massimu jiġi determinat mill-awtoritajiet tal-Knisja skont il-metraġġ kwadru ta’ kull knisja jew kappella. Kelliema għall-Ministeru tas-Saħħa qalet li fir-rigward ta’ quddies li jsir fil-miftuħ imma, jista’ jkun hemm sa 75 persuna. Bħal għada tliet xhur kienu twaqqfu l-quddies bil-preżenza tan-nies fil-knejjes kollha f’Malta u f’Għawdex. Jumejn oħra jerġgħu jibdew, iżda b’għadd ta’ restrizzjonijiet. Id-direttivi dwar miżuri ta’ prevenzjoni ta’ tixrid tal-imxija tal-COVID-19 waqt il-quddiesa jagħmluha obbligatorja li qabel tidħol fil-knisja tilbes maskra jew visor u żżomm dejjem id-distanza soċjali ta’ żewġ metri bejn persuna u oħra. Kif tidħol se tittieħed it-temperatura. Dawk b’temperatura għolja jew sintomi ta’ influwenza ma jitħallewx jidħlu. Fl-entratura, il-pubbliku se jnaddaf idejh b’sanitizer u jpoġġi fuq bank jew siġġu kif indikat. Se jkunu jistgħu jpoġġu ħdejn xulxin biss persuni li jgħixu fl-istess dar. Matul il-quddiesa għandu jiġi evitat kull kuntatt fiżiku, inkluż waqt l-għoti tal-paċi. In-nies mhumiex se jitilgħu lejl l-artal għat-tqarbin, iżda s-saċerdot jinżel hu jqarben lin-nies f’posthom. It-tqargbin se jsir fl-idejn, bil-persuni jneħħu l-maskra u kif jitqarbnu jergħu jilbsuha. Il-knisja tirrakkomanda l-visor bħala mezz aktar prattiku għat-tqarbin. Fit-tmiem, in-nies huma mħeġġa joħorġu mill-knisja b’mod ordnat, iżommu dejjem id-distanza soċjali u jevitaw li jinġabru fi gruppi ta’ nies. Diversi parroċċi għamlu bidliet fil-ħin tal-quddiesa biex ikunu ta’ servizz aħjar għall-pubbliku waqt li jitħarsu dawn id-direttivi. Fuq is-sit elettroniku tal-Arċidjoċesi ta’ Malta, ġiet pubblikata lista sħiħa tal-ħinijiet tal-quddies fil-knejjes u l-għadd ta’ postijiet disponibbli f’kull knisja. In-numru ġie stabbilit wara li skont id-direttivi kull knisja ma tistax iddaħħal aktar minn persuna waħda għal kull 4 metri kwadri tal-post fejn joqogħdu n-nies. Hekk per eżempju fil-Bażilika tal-Mosta jistgħu joqogħdu 320 persuna, il-parroċċa tal-Balluta 195, Bormla u l-Floriana 125, Ħal Balzan 83, il-knisja tal-Imġarr 60, waqt li Ħal Safi fil-knisja jistħgu joqogħud sa 26 u barra 50. Kelliema għall-Ministeru tas-Saħħa qalet li fir-rigward ta’ quddies fil-miftuħ, hemm massimu ta’ 75 persuna. Dan jgħodd għal postijiet li qed jikkusnidraw jagħmlu quddiesa fil-beraħ bħal fuq zuntier jew spazju pubbliku. Hu mifhum li din id-direttiva hi skont l-aħħar avviż legali mis-Supretendent tas-Saħħa Pubblika li ordnat li “fi spazji pubbliċi, il-ġbir ta’ mases ta’ aktar minn 75 persuna f’avveniment organizzat tal-massa hu projbit”. Id‑deċiżjoni tal‑Isqfijiet tat‑12 ta’ Marzu li għadda, li permezz tagħha l‑Insara ngħataw dispensa mill‑obbligu tal‑Quddies ta’ nhar ta’ Ħadd, għalissa ser tibqa’ fis‑seħħ. Ser tibqa’ wkoll tixxandar il‑Quddiesa ta’ kuljum fuq TVM2  u l-mezzi elettroniċi tal-knisja. Il-lista sħiħa tad-ditettivi li trid tosserva fil-knisja tista’ taqrahom hawn. Ara wkoll: Il-Quddies se tibda tiġi ċċelebrata fit-13 ta’ Ġunju fil-knejjes kollha "
2020-06-10,Minkejja d-daqqa tal-Coronavirus 83% tal-kumpaniji ma naqsux ħaddiema,https://www.tvm.com.mt/mt/news/minkejja-d-daqqa-tal-coronavirus-83-tal-kumpaniji-ma-naqsux-haddiema/,"Stħarriġ li għamlet l-Assoċjazzjoni ta’ Min Iħaddem bejn Mejju u l-bidu ta’ Ġunju qabel mal-Gvern ħabbar il-pjan għar-riġenerazzjoni ekonomika wera li 33% ta’ dawk li wieġbu kellhom tnaqqis fin-negozju ta’ iżjed minn 75 %. Id-Direttur Ġenerali tal-AssoĊjazzjoni, Joseph Farrugia qal li minkejja dan 83% tal-kumpaniji qalu li ma naqsux l-ħaddiema. Stħarriġ li l-Assoċjazzjoni ta’ Min Iħaddem għamlet fost 253 intrapriża bejn is-27 ta’ Mejju u t-3 ta’ Ġunju li għadda wera li 87% kellhom tnaqqis fin-negozju, 10% qalu li l-pandemija ma’ ħalliet l-ebda effett fuqhom, u 3% qalu li f’dan iż-żmien raw żieda fin-negozju. Id-Direttur Ġenerali tal-Assoċjazzjoni, Joseph Farrugia, qal li dan l-istħarriġ sar fost diversi setturi u enfasizza li sar qabel mal-Gvern ħabbar il-pjan ekonomiku ta’ nhar it-Tnejn. Spjega li terz tal-kumpaniji kellhom tnaqqis fin-negozju, raw tnaqqis ta’ iżjed minn 75%. Kompla jgħid li 83% tal-kumpaniji ma keċċew l-ebda ħaddiem, waqt li 17% kellhom ikeċċu xi ħaddiema. Mistoqsija dwar it-tbassir tagħhom għas-sitt xhur li ġejjin, 34% qalu li jistennew li jkomplu jnaqqsu fin-negozju tagħhom, 42% qalu li se jibqgħu fl-istess ilma, 21% qalu li jistennew li jaraw żieda fin-negozju, u 3% ma weġbux. Dwar sensji għat-tliet xhur li ġejjin, 34% qalu li ma jaħsbux li se jkeċċu xi ħaddiema, 20% qalu li se jkollhom jagħtu xi sensji, u 46% sostnew li għadhom indeċiżi. Is-sur Farrugia qal li l-maġġoranza tal-kumpaniji jridu li jerġgħu jinfetħu c-childcare centres u l-iskejjel."
2020-06-10,3 każijiet ġodda ta’ COVID-19 f’Malta,https://www.tvm.com.mt/mt/news/3-kazijiet-godda-ta-covid-19-fmalta/,Minn 851 swab test li saru matul l-aħħar 24 siegħa ħarġu 3 każijiet ġodda. Skont l-aħħar aġġornament fl-aħħar ħin ma fieq ħadd u b’hekk issa f’Malta hawn 29 każ attiv. B’kollox s’issa fiequ 597 persuna.
2020-06-09,Il-PN se jinnomina lil Charmaine Gauci għal Ġieħ ir-Repubblika,https://www.tvm.com.mt/mt/news/il-pn-se-jinnomina-lil-charmaine-gauci-ghal-gieh-ir-repubblika/,"Il-Kap tal-Oppożizzjoni u tal-Partit Nazzjonalista qal li l-partit li jmexxi se jkun qed jinnomina lis-Supretendent tas-Saħħa Pubblika, il-Professur Charmaine Gauci, biex tingħata l-unur ta’ Ġieħ ir-Repubblika. F’messaġġ fuq il-midja soċjali Dr Delia qal li l-Partit Nazzjonalista jemmen li dawk kollha li ħadmu fuq quddiem kontra l-Covid-19 għandhom jingħataw bonus għax-xogħol li ddeskriva bħala wieħed erojku. "
2020-06-09,Ibqgħu viġilanti: minflok jinfirex fil-komunità il-Covid-19 jista’ jinfirex b’mod sporadiku,https://www.tvm.com.mt/mt/news/ibqghu-vigilanti-minflok-jinfirex-fil-komunita-il-covid-19-jista-jinfirex-bmod-sporadiku/,"Skont id-deputat Prim Ministru u Ministru tas-Saħħa Chris Fearne, r-rata baxxa ta’ każijiet ta’ coronavirus f’Malta, fl-aħħar jiem baxxiet ir-rata tat-trasmissjoni tal-virus minn persuna għal oħra għal 0.6. Huwa qal li dan juri li Malta irnexxielha tikkontrolla l-epidemija. Waqt li nnota r-riżultati pożittivi miksuba, il-Ministru għas-Saħħa appella biex il-poplu jibqa’ viġilanti u jsegwi l-miżuri tad-distanza soċjali. Dr Fearne qal li l-istrateġija tal-Gvern issa hi li l-virus jinżamm taħt kontroll waqt li terġa’ tikber l-ekonomija. “Issa il-pattern li ħa nibdew naraw hu li flok epidemija, li tinfirex fil komunità inġenerali, tinfirex b’mod sporadiku u jista’ jkun li jkollok gruppi, li ikollok persuna u jiġu infettatti il-persuni madwaru. Il-contact tracing importanti li nibqgħu nagħmluh,” spjega d-Deputat Prim Ministru Chris Fearne. Il-Ministru Fearne qal li s-suċċess tal-pajjiż kien li l-imxija ġiet kontrollata tant tajjeb, li s-servizz tas-saħħa ma ikkrollax kif ġara f’pajjiżi oħra. Qal li bis-saħħa t’hekk gawdiet ukoll l-ekonomija għaliex Malta setgħet tħalli diversi setturi għaddejjin. Dr Fearne li l-awtoritajiet tas-saħħa huma imħejjija għal kull eventwalità iżda żied li fil-Ħarifa irid isir sforz akbar biex aktar nies jitlaqmu kontra l-influwenza staġjonali. Segwi iktar mill-konferenza tal-lum: Id-Deputat PM dwar fażi ġdida: Inżommu l-COVID-19 taħt kontroll u nagħtu spinta lill-ekonomija "
2020-06-09,"Sal-aħħar ta’ Mejju 10,278 persuna talbu li jirritornaw f’pajjiżhom",https://www.tvm.com.mt/mt/news/sal-ahhar-ta-mejju-10278-persuna-talbu-li-jirritornaw-fpajjizhom/,"Kien hemm 10,278 persuna li talbu li jkun ripatrijati lejn pajjiżhom sal-aħħar ta’ Mejju. Dan intqal mill-Ministru għall-Affarijiet Barranin u Ewropej, Evarist Bartolo, fi tweġiba lid-deputat Nazzjonalista Karm Mifsud Bonnici. Il-Ministru Bartolo qal li dawn il-persuni ġejjin minn 108 pajjiżi differenti imxerrda mad-dinja kollha, mill-Ewropa sal-Asja u mill-Afrika sal-Amerika t’Isfel."
2020-06-09,Id-Deputat PM dwar fażi ġdida: Inżommu l-COVID-19 taħt kontroll u nagħtu spinta lill-ekonomija,https://www.tvm.com.mt/mt/news/id-deputat-pm-dwar-fazi-gdida-inzommu-l-covid-19-taht-kontroll-u-naghtu-spinta-lill-ekonomija/,"L-għada li tħabbar il-pjan għar-riġenerazzjoni ekonomika, id-deputat Prim Ministru Chris Fearne qal li mil-lum bdiet fażi ġdida fejn waqt li l-COVID-19 tinżamm taħt kontroll, l-ekonomija terġa’ tibda tieħu r-ruħ. Min-naħa tiegħu, il-Ministru għall-Finanzi Edward Scicluna qal li l-Gvern mar għal massimu ta’ kemm jiflaħ il-pajjiż iżda kien responsabbli biex ma jgħabbix bid-dejn lill-ġenerazzjonijiet futuri. F’konferenza tal-aħbarijiet l-għada li tħabbar il-pjan ta’ riġenerazzjoni ekonomika, id-deputat Prim Ministru Chris Fearne qal li b’differenza għal pajjiżi oħra, Malta irnexxielha trażżan il-pandemija u issa tinsab fil-fażi li terġa’ tagħti spinta lill-ekonomija. Dr Fearne qal li dak li l-pajjiż irnexxielu jirbaħ fil-qasam tas-saħħa issa irid isarrfu fil-qasam ekonomiku. Dr Fearne qal li fis-settur tas-saħħa, l-Gvern ma ixxaħħaħx u nefaq mal-€100 miljun aktar mill-budget allokat minħabba l-emerġenza medika tal-pandemija. Wiegħed li meta se jiddiskutu l-kundizzjonijiet tax-xogħol tal-frontliners, se jżommu f’moħħhom dak li wettqu fl-aħħar ġimgħat. Il-Ministru għall-Finanzi Edward Scicluna qal li l-miżuri mħabbra indirizzaw sitwazzjoni bla preċedent:”Aħna morna il massimu li l-pajjiz jfilaħ, special effort, imma imbagħad hemm il-limitu u naħsbu li l-mod kif itargetjajnihom se jilhqu ir-riżultat meħtieġ.” Il-Ministru għall-Finanzi qal li l-prijortà tal-Gvern hi li jħares l-impjiegi waqt li permezz tal-inizjattivi u l-inċentivi li tħabbru, l-ekonomija ma ddumx ma terġa’ taqbad l-istess ritmu li kellha fl-aħħar snin. Qal li għalkemm l-pakkett ekonomiku hu ta’ €900 miljun, il-gvern jinsab ċert li l-pajjiż jiflaħ għalih u huwa sostenibbli. Żied jgħid li f’dan il-pakkett b’diversi inċentivi lin-negozji u lill-familji, il-Gvern kien responsabbli biex ma jgħabbix bid-dejn lill-ġenerazzjonijiet futuri. Il-Professur Scicluna qal li s-surplus li nkiseb fil-passat kien maħsub għal sitwazzjonijiet bħal dawn u l-Gvern m’għandux għalfejn joħloq taxxi ġodda biex jikkumpensa. Mistoqsi minn TVM jekk il-vouchers ta’ €100 li ser jingħataw lil kull persuna li għalqet is-16-il sena jistgħux jiġu trasferiti minn persuna għall-oħra, il-Ministru Scicluna qal li dawn jistgħu jiġu trasferiti u saħaq li l-iskop tagħhom hu li jagħtu spinta lin-negozji li jiddependu fuq il-konsum."
2020-06-09,"Rari li persuni bil-Covid-19 iżda m’għandhomx sintomi, jgħaddu l-virus lil ħaddieħor",https://www.tvm.com.mt/mt/news/rari-li-persuni-bil-covid-19-izda-mghandhomx-sintomi-jghaddu-l-virus-lil-haddiehor/,"Skont xjentista mill-Għaqda Dinjija tas-Saħħa, huwa rari li persuni li għandhom il-coronavirus u m’għandhomx sintomi, jinfettaw lil ħaddieħor. Għalkemm hemm numru sostanzjali ta’ nies li jirriżultaw pożittivi għal Covid-19 u ma jkollhomx sintomi, mhux maħsub li dawn jitrassmettu l-infezzjoni lil ħaddieħor. Iżda jistgħu jinfettaw lill-ħaddieħor eżatt qabel jibdew iħossu s-sintomi. Dr Maria Van Kerkhove mill-Għaqda Dinjija tas-Saħħa qalet li l-evidenza minn diversi pajjiżi li ħarġet mill-contact tracing, tiddistingwi tliet kategoriiji: Dr Van Kerkhove qalet li l-evidenza tindika li persuni li qatt ma jiżviluppaw sintomi, ma jgħaddux il-virus lil ħaddieħor.  "
2020-06-09,Ritratti tas-satellita jindikaw li l-coronavirus f’Wuhan seta’ feġġ f’Awwissu,https://www.tvm.com.mt/mt/news/ritratti-tas-satellita-jindikaw-li-l-coronavirus-fwuhan-seta-fegg-fawwissu/,"Żieda fit-traffiku quddiem l-isptarijiet ta’ Wuhan minn Awwissu 2019 tista’ tindika li l-coronavirus kien preżenti xhur qabel ma ċ-Ċina rrappurtat il-preżenza tiegħu lill-Organzizzazzjoni Dinjija għas-Saħħa. Riċerkaturi mill-università ta’ Harvard li studjaw ritratti mis-satellita osservaw żieda fil-karozzi pparkjati quddiem l-isptarijiet, kif ukoll żieda fit-tiftix fuq l-internet dwar suġġetti reltatati mas-sogħla u d-diahorrea. Ir-riċerkaturi qabblu l-ammont ta’ karozzi li dehru s-sena l-oħra quddiem l-isptarijiet ma’ dawk tas-sena ta’ qabel, u għalkemm iċċaraw li kien hemm xi ġranet li ma setgħux jitqabblu sew minħabba li l-viżibbiltà ma kinitx tajba, b’mod ġenerali kienet osservata żieda sostanzjali. Kelliema għall-gvern Ċiniż ċaħdet dawn l-allegazzjonijiet li qalet li huma redikoli u bbażati fuq studju superfiċjali."
2020-06-09,Żewġ każijiet ġodda ta’ Covid-19 u tfiq persuna,https://www.tvm.com.mt/mt/news/zewg-kazijiet-godda-ta-covid-19-u-tfiq-persuna/,"Fl-aħħar 24 siegħa ġew irreġistrati żewġ każijiet ġodda ta’ Covid-19 f’Malta wara li saru 1152 swab test. Sallum saru b’kollox 77,033 swab test. Persuna oħra ġiet iddikjarata mfejqa biex issa t-total ta’ persuni li fiequ mill-coronavirus f’Malta tela’ għal 597. It-total ta’ persuni li ttestjaw pożittiv għal Covid-19 huwa ta’ 632, li minnhom 26 għadhom attivi.  "
2020-06-09,L-għan wara l-pjan hu ta’ fiduċja u kunfidenza fl-investiment u tisħiħ tal-impjiegi – GWU,https://www.tvm.com.mt/mt/news/l-ghan-wara-l-pjan-hu-ta-fiducja-u-kunfidenza-fl-investiment-u-tishih-tal-impjiegi-gwu/,"Il-GWU qalet li l-Gvern laqa’ diversi proposti li ressqet f’dawn iċ-ċirkostanzi diffiċli tal-pandemija. Fi stqarrija qalet li l-għan tal-pjan ta’ riġenerazzjoni ekonomika hu li jkun hemm fiduċja u kunfidenza fl-investiment u tisħiħ tal-impjiegi. Qalet li l-Gvern wera biċ-ċar l-oġġettiv prinċipali li jkompli jinvesti fl-ekonomija tal-pajjiż u l-miżuri mħabbra lbieraħ ser ikomplu jsaħħu l-fiduċja bejn il-partijiet soċjali kollha tal-pajjiiż biex l-investiment li jinħoloq ikun mibni fuq sisien sodi bl-involviment dirett tas-settur privat. Qalet li dan għandu jwassal biex il-pajjiż jerġa’ jibda jirreġistra tkabbir ekonomiku, b’ekonomija reżiljenti li jissalvagwardja l-impjiegi u l-livell tal-għajxien dicenti tal-ħaddiema u l-pensjonanti. Il-GWU faħħret it-tnaqqis tal-kontijiet tal-prezzijiet fl-enerġija u liċenzji tan-negozji u traħħis tal-prezz tal-fuel għax qalet li b’hekk il-Gvern se jagħti nifs ġdid lill-industrija b’aktar likwidità. Faħħret ukoll it-tkomplija tal-COVID Wage Supplement u ż-żieda fl-inwork benefits kif ukoll il-miżuri diretti fl-industrija tat-turiżmu u miżuri favur l-industrija tal-proprjetà u l-inċentivi fis-suq tal-kirjiet, li qalet għandhom ukoll iwasslu għal tisħiħ sħiħ favur l-impjiegi f’dawn is-setturi.  Żiedet li dan għandu jwassal għal nifs ġdid lill-investituri u l-bejjiegħa f’dan is-settur b’tnaqqis fit-taxxi tal-boll u bejgħ. It-tkabbir ekonomiku għandu jkompli jiġi msaħħaħ bil-miżuri mħabbra li tniedi investiment ta’ 400 mitt miljun fi proġetti infrastrutturali industrijali.  Il-GWU faħħret ukoll il-miżuri mħabbra biex il-Gvern jassigura stabbilta fil-bond market."
2020-06-09,L-MEA tgħid li l-pakkett finanzjarju tal-gvern huwa intervent f’waqtu,https://www.tvm.com.mt/mt/news/l-mea-tghid-li-l-pakkett-finanzjarju-tal-gvern-huwa-intervent-fwaqtu/,"L-Assoċjazzjoni Maltija għal Min Iħaddem, l-MEA, qalet li l-inċentivi mħabbra mill-Gvern ilbieraħ huma intervent f’waqtu meta wieħed iqis il-proporzjon tal-kriżi li ħolqot il-Covid-19. L-assoċjazzjoni semmiet id-defiċit li se jsofru l-finanzi tal-gvern, in-negozji relatati mat-turiżmu li naqsilhom ix-xogħol drastikament, u t-tnaqqis fix-xiri u ż-żieda fid-depożiti fil-banek. Qalet li f’dan ix-xenarju għalhekk wieħed jifhem id-direzzjoni tal-gvern li jdaħħal miżuri li jistimolaw id-domanda domestika flimkien ma’ inċentivi li jwieżnu lin-negozji u jħeġġu l-investiment. Stqarret li b’mod ġenerali dan il-pakkett huwa wieħed pożittiv. Fl-istess waqt l-assoċjazzjoni qalet li ma taqbilx mat-tnaqqis tas-suppliment fil-paga għax dan jista’ jwassal għas-sensji,  u kkritikat il-fatt li r-roħs tad-dawl ma ġiex estiż ukoll għall-familji. Qalet li l-għotjiet lill-industrija tal-kostruzzjoni biex tinvesti f’makkinarju għandha tkun estiża għal negozji oħra."
2020-06-09,Il-KNŻ jilqa’ l-miżuri mmirati li jsostnu l-kwalità tal-ħajja taż-żgħażagħ,https://www.tvm.com.mt/mt/news/il-knz-jilqa-l-mizuri-mmirati-li-jsostnu-l-kwalita-tal-hajja-taz-zghazagh/,"Il-Kunsill Nazzjonali taż-Żgħażagħ (KNŻ) jilqa’ l-miżuri mmirati biex isostnu l-kwalità tal-ħajja taż-żgħażagħ f’dan iż-żmien tal-pandemija. Il-KNŻ jinnota li għalkemm qed jiddaħħlu tliet xhur wara, il-proposti tiegħu dwar l-istudenti ġew milqugħa u se jiddaħħlu fis-seħħ. Il-KNŻ issa jappella li l-ħlas dovuti lill-istudenti jingħataw mill-aktar fiss possibbli sabiex titneħħa d-diskriminazzjoni li kien hemm bejn l-istudenti li jaħdmu u l-kollegi tagħhom fuq ix-xogħol. Dwar il-proposti biex tissaħħaħ is-saħħa mentali fost iż-żgħażagħ, il-KNŻ b’dispjaċir jinnota li s-servizzi mhux se jiżdiedu. Minkejja dan il-KNŻ iħeġġeġ lill-awtoritajiet biex jirriklamaw is-servizzi eżistenti biex aktar żgħażagħ jagħmlu użu minnhom."
2020-06-09,Il-Kamra tal-Kummerċ Għawdxija tilqa’ l-pjan ta’ riġenerazzjoni ekonomika ‘kruċjali’ għall-industrija,https://www.tvm.com.mt/mt/news/il-kamra-tal-kummerc-ghawdxija-tilqa-l-pjan-ta-rigenerazzjoni-ekonomika-krucjali-ghall-industrija/,"Il-Kamra tal-Kummerċ Għawdxija ukoll laqgħet b’sodisfazzjoni il-pjan ta’ riġenerazzjoni ekonomika li ħabbar il-Gvern ilbieraħ li qalet huwa kruċjali għall-industrija f’dan l-istadju. Il-Kamra tal-Kummerċ Għawdxija qalet li huwa mportanti li jinżamm il-ħlas mill-Gvern ta’ suppliment għall-pagi ta’ ħaddiema fis-settur turistiku u faħħret is-sistema tal-vouchers li se tgħin it-turiżmu domestiku anki fid-dawl li Għawdex jiddependi mit-turiżmu. Laqgħet ukoll l-għajnuna fil-ħlas fuq il-kontijiet tad-dawl u fil-kirjiet tan-negozji kif ukoll il-posponiment tal-ħlas tat-taxxa. Iddeskriviet il-pjan ta’ riġenerazzjoni ekonomika bħala wieħed li jinċentiva l-ekonomija biex tkompli timxi ‘l quddiem anki f’dawn iż-żminijiet diffiċli. Qalet li tinnota l-proġetti infrastrutturali li qed isiru f’Malta, temmen li għandhom isiru wkoll proġetti infrastrutturali f’Għawdex ukoll sabiex il-gżira tkompli tattira industriji ġodda."
2020-06-09,Pjan ta’ riġenerazzjoni ekonomika maħsub tajjeb biex jistimula l-ekonomija – MHRA,https://www.tvm.com.mt/mt/news/pjan-ta-rigenerazzjoni-ekonomika-mahsub-tajjeb-biex-jistimula-l-ekonomija-mhra/,"L-Assoċjazzjoni tal-Lukandi u r-Ristoranti Maltin (MHRA) laqgħet il-pjan ta’ riġenerazzjoni ekonomika li ħabbar il-Gvern ilbieraħ. Fi stqarrija il-President tal-MHRA Tony Zahra qal li l-pjan juri li l-Gvern iħoss is-sitwazzjoni ekonomika u soċjali li ġab miegħu l-coronavirus u l-pjan li l-MHRA iddeskriviet bħala ‘impressjonanti’ li ħabbar il-Gvern, se jkun qed jistimula is-settur turistiku u l-bqija tal-ekonomija. L-MHRA laqgħet fost oħrajn il-miżuri dwar il-posponiment tal-ħlas tat-taxxa, l-għajnuna fil-ħlas fuq il-kontijiet tad-dawl u t-traħħis fil-fjuwil. Laqgħet ukoll  il-ħlas mill-Gvern ta’ suppliment għall-pagi ta’ ħaddiema fis-settur turistiku, l-għajnuna fil-ħlas tal-kirjiet tan-negozji u l-għajnuna lin-negozji biex jirreklamaw il-prodotti tagħhom. Fost miżuri oħra li laqgħet l-MHRA, hemm l-għoti ta’ €100 f’forma ta’ vouchers lil kull persuna li għalqet is-16-il sena li €80 minnhom jintużaw fi ħlasijiet għal servizzi ta’ akkomodazzjoni, ħwienet tax-xorb jew restaurants u l-€20 l-oħra jintefqu f’negozji li kienu għalqu l-bibien tagħhom minħabba r-restrizzjonijiet tal-pandemija."
2020-06-09,Il-GTA tilqa’ l-pjan ta’ riġenerazzjoni ekonomika li minnu mistenni jibbenefika Għawdex,https://www.tvm.com.mt/mt/news/il-gta-tilqa-l-pjan-ta-rigenerazzjoni-ekonomika-li-minnu-mistenni-jibbenefika-ghawdex/,"L-Assoċjazzjoni Għawdxija għat-Turiżmu (GTA), laqgħet il-pjan ta’ riġenerazzjoni ekonomika li ħabbar il-Gvern għax qalet li dan se jkun ta’ għajnuna għas-settur turistiku biex jegħleb l-effett tal-Covid-19. Fost il-miżuri li l-GTA qalet li se jkunu ta’ għajnuna kbira hemm il-ħlas mill-Gvern ta’ suppliment għall-pagi tal-ħaddiema sal-aħħar ta’ Settembru, l-għajnuna fil-ħlas tal-kont tad-dawl u l-ilma tan-negozji u fil-ħlas tal-kirjiet tal-istess negozji u l-maħfra fil-ħlas tal-liċenzji tan-negozji għal din is-sena. Il-GTA laqgħet ukoll l-għajnuna diretta lill-familji biex tiġi stimulata l-ekonomija b’mod partikolari l-għoti ta’ €100 f’forma ta’ vouchers lil kull persuna li għalqet is-16-il sena li minnha hu mistenni li jibbenefika Għawdex għaliex huwa destinazzjoni popolari mal-Maltin."
2020-06-09,L-Assoċjazzjoni tal-Istabbilimenti tal-Catering sodisfatta bil-miżuri favur is-suq,https://www.tvm.com.mt/mt/news/l-assocjazzjoni-tal-istabbilimenti-tal-catering-sodisfatta-bil-mizuri-favur-is-suq/,"L-Assoċjazzjoni tal-Istabbilimenti tal-Catering (ACE) laqgħet l-inċentivi favur is-suq li tħabbru lbieraħ mill-Gvern. Fost il-miżuri fil-pjan  il-pjan ta’ riġenerazzjoni ekonomika, ACE laqgħet il-ħlas mill-Gvern ta’ suppliment għall-pagi sal-aħħar ta’ Settembru ta’ ħaddiema fl-istabbilimenti tal-catering, l-għajnuna fil-ħlas tal-kont tad-dawl u l-ilma tan-negozji u fil-ħlas tal-kirjiet tal-istess negozji. ACE laqgħet ukoll l-għajnuna diretta lill-familji biex tiġi stimulata l-ekonomija b’mod partikolari l-għoti ta’ €100 f’forma ta’ vouchers lil kull persuna li għalqet is-16-il sena. Fi stqarrija qalet li minn studju li għamlet fost il-membri tagħha ħareġ li matul it-tieni ġimgħa li bdew joperaw l-istabbiliment tal-catering wara li ġew illaxkati l-miżuri minħabba l-pandemija, id-dħul tagħhom kien ta’ bejn 40 u 60 fil-mija ta’ dak li kien qabel faqqgħet l-imxija."
2020-06-09,Il-UĦM tgħid li dan kien pjan li ħaseb aktar fin-negozji milli fil-ħaddiema u l-familji tagħhom,https://www.tvm.com.mt/mt/news/il-uhm-tghid-li-dan-kien-pjan-li-haseb-aktar-fin-negozji-milli-fil-haddiema-u-l-familji-taghhom/,"Fl-ewwel reazzjoni dwar il-pjan għar-riġenerazzjoni tal-ekonomija, il-UĦM Voice of the Workers qalet li l-Gvern ħaseb iżjed fin-negozji u naqas milli fil-ħaddiema u l-familji tagħhom. Fi stqarrija l-Kap Eżekuttiv tal-UĦM Voice of the Workers qal li l-wegħda li għamel il-Kunsill Malti għall-Iżvilupp Ekonomiku u Soċjali (MCESD) biex jitħallsu l-€400 min-naħa ta’ min iħaddem għandha tiġi onorata. Qal li sfortunatament hawn ħafna ħaddiema li ma rċevewx l-€400 għax min iħaddimhom ġew skużati. Il-UĦM Voice of the Workers qed tisħaq li l-ħaddiema m’għandhomx ibatu milli jirċievu l-€400. Żied jgħid li l-fatt li dan il-pjan għar-riġenerazzjoni tal-ekonomija qed jagħti spinta ‘l quddiem lill-ekonomija, wieħed irid jara li l-allowances lill-ħaddiema ma jkomplux jitnaqqru. Qal li din il-union ukoll qed tistenna li t-take-home-pay tiġi lura għan-normal. Il-UĦM Voice of the Workers esprimiet diżżappunt li l-frontliners ma ngħatawx kumpens mixtieq u li kien mistenni għalihom. Qalet li dawn kienu ħaddiema li kienu fuq quddiem fil-battalja tal-COVID-19. Min-naħa l-oħra, il-UĦM Voice of the Workers laqgħet b’mod pożittiv il-vouchers li ngħataw lill-familji, partikularment dawk li għandhom ulied ‘il fuq minn 16-il sena. Imma l-UĦM kienet qed tistenna li dawk il-familji li għandhom tfal taħt is-16-il sena jibbenefikaw ukoll. Il-UĦM innotat it-tnaqqis fil-kont tad-dawl għall-ħwienet, inċentiv pożittiv li din il-union iżda kienet qed tistenna li jkun indirizzat ukoll lejn il-ħaddiema għax f’dan il-perijodu, ħafna ħaddiema ħadmu mid-dar u l-konsum tad-dawl u tal-ilma żdied u mhux naqas."
2020-06-09,Il-Malta Chamber of SMEs tilqa’ l-pjan ta’ riġenerazzjoni ekonomika li ħabbar il-Gvern,https://www.tvm.com.mt/mt/news/il-malta-chamber-of-smes-tilqa-l-pjan-ta-rigenerazzjoni-ekonomika-li-habbar-il-gvern/,"Il-Malta Chamber of SMEs laqgħet il-pjan ta’ riġenerazzjoni ekonomika li ħabbar il-Gvern u qalet li għandu jagħti l-għajnuna meħtieġa lill-intrapriżi u lill-ekonomija biex jerġgħu jibdew idawwru r-rota. Fi stqarrija qalet li ħafna mit-talbiet li għamlet intlaqgħu b’mod partikolari it-tnaqqis fl-ispejjeż tal-operat tal-intrapriżi u li tingħata spinta lill-konsum  biex in-nies jitħajjru jonfqu fis-suq lokali. Il-President tal-Malta Chamber of SMEs Paul Abela qal li mal-mument li n-negozji setgħu jerġgħu jiftħu, bdew jiżdiedu l-ispejjeż filwaqt li d-dħul kien kważi negliġibbli. Qal li l-kumpaniji ġew imwieżna fil-ħlas tal-kontijiet tad-dawl u l-ilma u fil-kera tan-negozju u fl-ispejjeż fuq ir-riżorsi umani huwa kruċjali biex in-negozji ikampaw. Żied jgħid li fuq nota negattiva, il-Malta Chamber of SMEs filwaqt li laqgħet l-għajnuna tal-Gvern fil-ħlas tal-kirjiet tan-negozji, hija tal-fehma li din l-għajnuna hija ftit wisq meta ħafna negozji baqgħu iħallsu kirjiet għoljin."
2020-06-09,Il-pjan ta’ riġenerazzjoni ekonomika jirrifletti l-proposti tal-Kamra tal-Kummerċ,https://www.tvm.com.mt/mt/news/il-pjan-ta-rigenerazzjoni-ekonomika-jirrifletti-l-proposti-tal-kamra-tal-kummerc/,"Il-Kamra tal-Kummerċ, l-Intrapriża u l-Industrija laqgħet il-miżuri tal-pjan ta’ riġenerazzjoni ekonomika li ħabbar il-Gvern ilbieraħ li qalet kien ibbażat fuq tliet prinċipji li pproponiet il-Kamra fid-dokument tagħha “Nagħmlu Suċċess min-Normalità Ġdida.” It-tliet prinċipji  huma it-tnaqqis fl-ispejjeż tal-operat tal-intrapriżi, tingħata spinta lill-konsum  biex in-nies jitħajjru jonfqu fis-suq lokali speċjalment fit-tnaqqis tal-attività turistika u l-appoġġ lill-kumpaniji biex jingħataw għajnuna professjonali biex jadattaw il-mudell u l-istrateġiji tan-negozju tagħhom. Fi stqarrija l-Kamra qalet li tinsab sodisfatta li l-Gvern aċċetta u ħabbar miżuri li pproponiet hi stess bħaż-żamma tas-suppliment tal-paga, l-appoġġ għan-negozji fl-ispejjeż tal-operat partikolarment fuq il-kirjiet u l-fjuwil kif ukoll l-għajnuna diretta biex in-negozji jimmodifikaw il-mudell tan-negozji tagħhom biex jikkunsidraw opportunitajiet ġodda."
2020-06-08,L-MDA tilqa’ l-inċentivi li tħabbru fil-pjan tar-riġenerazzjoni ekonomika,https://www.tvm.com.mt/mt/news/l-mda-tilqa-l-incenttivi-li-thabbru-fil-pjan-tar-rigenerazzjoni-ekonomika/,"Fl-ewwel reazzjoni għall-inċentivi li tħabbru fil-pjan tar-riġenerazzjoni ekonomika, l-Assoċjazzjoni tal-Iżviluppaturi laqgħet il-miżuri fis-suq tal-propjetà. Qalet li l-proposti li għamlet lill-Gvern ġew milqugħa kollha. Il-President tal-MDA, Sandro Chetcuti qal li dawn l-inċentivi ser jgħin lis-suq tal-propjetà biex jagħti imbuttatura lill-ekonomija. Id-Direttur Ġenerali tal-Assoċjazzjoni Marthese Portelli qalet li t-tnaqqis tat-taxxa fuq it-trasferimenti tal-propjetà ser jgħin kemm l-iżviluppaturi kif ukoll lil min ser jixtri l-propjetà waqt li fakkret l-industrija tal-kostruzzjoni baqgħet għaddejja waqt il-pandemija mingħajr ma kienet ta’ piz fuq il-kaxxa ta’ Malta."
2020-06-08,Każ ġdid ta’ COVID-19 f’Malta,https://www.tvm.com.mt/mt/news/kaz-gdid-ta-covid-19-fmalta/,Fl-aħħar 24 siegħa ħareġ każ wieħed ġdid ta’ COVID-19 f’Malta. Dan wara li saru 507 swab tests. B’hekk issa f’Malta hawn 25 każ attiv tal-COVID-19. S’issa b’kolllox fiequ 596 persuni. 
2020-06-07,ARA: Tfal Maltin bid-Down Syndrome jirringrazzjaw lill-ġenituri,https://www.tvm.com.mt/mt/news/ara-tfal-maltin-bid-down-syndrome-jirringrazzjaw-lill-genituri/,"39 tifel u tifla Maltin bil-kundizzjoni Down Syndrome ingħaqdu biex jirringrazzjaw lill-ġenituri u lil dawk li ħadu ħsiebhom tul il-pandemija. Permezz tal-inizjattiva koordinata mill-Assoċjazzjoni Maltija tad-Down Syndrome, it-tfal kollha qalu l-biċċa tagħhom, fejn iddeskrivew kif qattgħu l-ġranet tagħhom meta spiċċaw imsakkra ġewwa. Għalkemm l-argumenti ma naqsux, “Kien l-aqwa żmien li qattajna ġewwa magħkom!” qalu t-tfal lill-ġenituri tagħhom, li ddeskrivew ukoll bħala l-għalliema u t-terapisti tagħhom."
2020-06-07,L-ebda mewt bil-Covid-19 fl-Iskozja u fl-Irlanda ta’ Fuq fl-aħħar 24 siegħa,https://www.tvm.com.mt/mt/news/l-ebda-mewt-bil-covid-19-fl-iskozja-u-fl-irlanda-ta-fuq-fl-ahhar-24-siegha/,"Fl-aħħar 24 siegħa, ma ġewx irrapportati mwiet bil-coronavirus fl-Iskozja u fl-Irlanda ta’ Fuq. Din kienet l-ewwel darba li l-Iskozja ma rreġistrat l-ebda mewt. Fl-Iskozja mietu total ta’ 2,415-il pazjent wara li rriżultaw pożittivi għall-Covid-19. Huma għandhom 15,621 każ ta’ coronavirus. Ma ġewx irrapportati mwiet ġodda lanqas fl-Irlanda ta’ Fuq fejn b’kollox mietu 537. Din kienet it-tieni darba matul il-pandemija li l-istatistika li joħroġ id-dipartiment tas-saħħa, ma rreġistratx imwiet. Fil-bqija tar-Renju Unit ġew irreġistrati 77 mewt bil-Covid-19 – l-inqas ammont minn meta beda l-lockdown fil-pajjiż fit-23 ta’ Marzu. Id-Dipartiment tas-saħħa qal li l-ammont globali ta’ imwiet fir-Renju Unit huwa ta’ 40,542. Aktar kmieni, il-Ministru għas-Saħħa Ingliż Matt Hancock tenna l-parir tal-Gvern kontra ġemgħat kbar minħabba l-imxija tal-coronavirus fid-dawl tal-protesti li qed isiru anki fir-Renju Unit kontra r-razziżmu. Wara l-protesti tas-Sibt fiċ-ċentru ta’ Londra, għat-tieni jum infila, eluf ta’ dimostranti ħarġu jipprotestaw barra l-ambaxxata Amerikana f’Londra. Fi Bristol, id-dimostranti waqqgħu statwa ta’ Edward Colston li fis-seklu 17 kien jagħmel kummerċ bl-iskjavi. Malli l-istatwa misset l-art, id-dimostranti bdew jagħtuha bis-sieq. Colston kien membru ta’ kumpanija li hu maħsub li trasportat mat-80,000 persuna mill-Afrika lejn l-Amerika. Meta miet, hu ħalla l-ġid tiegħu għall-karità tant li għadd ta’ toroq, monumenti u bini fi Bristol huma msemmija għalih. Madankollu, ir-residenti ma kinux komdi bl-istatwa tant li 11,000 persuna kienu ffirmaw biex titneħħa. "
2020-06-07,"In-nies li mietu bil-Covid-19 fid-dinja s’issa, qabżu l-400,000",https://www.tvm.com.mt/mt/news/in-nies-li-mietu-bil-covid-19-fid-dinja-sissa-qabzu-l-400000/,"Skont Johns Hopkins, l-ammont ta’ nies ikkonfermati li mietu bil-Covid-19 fid-dinja, qabżu l-400,000. L-ammont ta’ infezzjonijiet bil-coronavirus qed joqrob is-seba’ miljuni filwaqt li dawk li rkupraw mill-marda qabżu t-tliet miljuni u mitt elf persuna. L-Istati Uniti għadhom l-aktar li għandhom infezzjonijiet li jammontaw għal kważi 30% tal-każijiet globali. L-Istati Uniti għandhom ukoll l-ogħla rata ta’ imwiet bil-Covid-19, segwiti mir-Renju Unit u mill-Brażil. Fl-Ewropa, l-Italja, Franza u Spanja ukoll intlaqtu ħażin mill-coronavirus filwaqt li fiċ-Ċina minn fejn oriġina l-virus, l-ammont ta’ imwiet huwa ta’ 4,600 minn madwar 84,000 każ. Diversi kritiċi qajmu mistoqsijiet dwar kemm wieħed jista’ jafda n-numri uffiċjali taċ-Ċina. Sadattant il-Brażil fl-isfond tal-kritika għal mod kif il-President Jair Bolsonari qed imexxi l-imxija, neħħa mid-dominju pubbliku, id-data tal-epidemija u waqaf jagħti rendikont tal-ammont ta’ każijiet li għandu. Huwa maħsub li l-ammont veru ta’ każijiet ta’ Covid-19 madwar id-dinja huwa ħafna ogħla minn dak irrapportat għaliex ħafna minn dawk b’sintomi ħfief la jiġu ttestjati u lanqas magħduda mal-istatistika."
2020-06-07,Żewġ każijiet ġodda ta’ Covid-19,https://www.tvm.com.mt/mt/news/zewg-kazijiet-godda-ta-covid-19/,"L-awtoritajiet tas-saħħa llum ħabbru żewġ każijiet ġodda ta’ Covid-19, wara li saru 905 testijiet. Il-każijiet attivi hekk telgħu għal 24, hekk kif illum ma kienx hemm persuni oħra li ġew iddikjarati mfejqa. B’kollox dawk li fiequ f’Malta s’issa jlaħħqu 596."
2020-06-07,F’Malta ż-żgħażagħ kienu l-iktar li ħassew is-solitudni tul il-pandemija,https://www.tvm.com.mt/mt/news/fmalta-z-zghazagh-kienu-l-iktar-li-hassew-is-solitudni-tul-il-pandemija/,"Studju li sar mill-Fakultà għat-Tisħiħ tas-Soċjetà fi ħdan l-Università ta’ Malta sab li ż-żgħażagħ kienu l-iktar li ħassew l-għafsa tas-solitudni matul il-pandemija. L-istħarriġ sar bejn l-aħħar t’April u nofs Mejju u ġie mqabbel ma’ riżultati ta’ stħarriġ li sar fl-2019. L-aħħar stħarriġ sar ma’ 906 persuna li l-età tagħhom tvarja bejn 18-il sena u ‘l fuq minn 65 sena. Il-maġġoranza tal-parteċipanti kienu nisa Maltin. Filwaqt li kien iċċarat li r-riżultati mhumiex rappreżentattivi tas-soċjetà minħabba l-metodi li ntużaw għall-istħarriġ, ħarġet ċara d-differenza fis-solitudni bejn ġenerazzjonijiet differenti. Dawk li għandhom bejn 18 u 24 sena kienu l-iktar li qalu li ħassewhom waħedhom tul il-pandemija, meta mqabbel mas-sena li għaddiet, b’62% jirrapportaw is-solitudni. Dan il-grupp kien segwit b’dawk li għandhom bejn 25 u 34 sena, li 44% minnhom ħassew is-solitudni. Mill-banda l-oħra, l-anzjani l-inqas li rrapportaw żieda fis-solitudni, għaliex 58% ta’ dawk ‘il fuq minn 65 sena kienu diġà qed jirrapportaw is-solitudni qabel ma bdiet il-pandemija."
2020-06-06,Studenta tal-mediċina tintgħażel għal pubblikazzjoni fuq Covid-19 fi New York,https://www.tvm.com.mt/mt/news/studenta-tal-medicina-tintghazel-ghal-pubblikazzjoni-fuq-covid-19-fi-new-york/,"Studenta ta’ 22 sena, Rebecca Caruana kitbet ktejjeb elettroniku dwar il-pandemija tal-Covid 19 li se jiġi ppubblikat ftit tal-jiem oħra fi New York bi sħab mal-organizazzjoni dinjija tas-saħħa u ċ-Ċentri għall-prevenzjoni u kontroll tal-mard fl-Istati Uniti. Is-sinjura Caruana qalet li qatt ma basret li kien se jkollha din l-opportunità unika li se tgħin f’iktar għarfien dwar il-Covid 19. Viżibbilment kuntenta, Rebecca Caruana li hija studenta fit-tieni sena tal-mediċina fl-Univeristà ta’ Malta qalet li wara li kitbet artiklu f’ġurnal lokali dwar l-imxija tal-Covid 19, irċeviet telefonata minn tabib fi New York, li bilkemm ma ħasbitix xi ċajta. “Qalli jien tabib ta’ New York, u qalli rrid interview, beda jgħidli fuq il-proġett u it came along”. Minbarra x-xogħol taghha bħala studenta tal-mediċina u s-servizz li tat fuq il-linja 111 dwar il-Covid 19, hija kienet għaddejja bla heda tikteb il-ktieb elettroniku bl-isem ‘COVID-19, The Reason Why the Earth Stood Still’ li se jiġi ppubblikat fi New York fi ftit tal-ġimgħat oħra. “L-e book dwar fatti fuq Covid 19, ma kellna fatti ta’ xejn, lanqas symptoms, ħdimna ma’ tobba tal-Who u Cdc”. Il-Ministru għall-Edukazzjoni Owen Bonnici ltaqa’ ma’ Rebecca Caruana u faħħar din l-inizjattiva li qal se tkun mezz edukattiv u punt ta’ referenza għall-pubbliku dwar il-Covid 19. Il-ktieb elettroniku nħadem b’kollaborazzjoni ma’ tabib fi New York Syed Rizvi, mad-dentista Pippasha Khan mil-Londra, u mal-ispeech therapist Daniel Hrbolio minn Melborn. L-għaqda dinjija tas-saħħa u ċ-ċentri għall-prevenzjoni u kontroll tal-mard fl-Istati Uniti taw id-drittijiet għal din il-pubblikazzjoni."
2020-06-06,Il-WHO tibdel il-pariri tagħha u tgħid li l-maskri għandhom jintlibsu dejjem fil-pubbliku,https://www.tvm.com.mt/mt/news/il-who-tibdel-il-pariri-taghha-u-tghid-li-l-maskri-ghandhom-jintlibsu-dejjem-fil-pubbliku/,"L-Għaqda Dinjija tas-Saħħa bidlet il-pariri tagħha dwar il-maskri u issa qed tgħid li dawn għandhom jintlibsu dejjem fil-pubbliku biex jonqos ir-riskju tat-tixrid tal-coronavirus. Il-WHO sostniet li informazzjoni ġdida turi li l-maskri jistgħu joffru protezzjoni biex il-virus ma jghaddiex minn persuna għall-oħra. Qabel dan l-avviż, l-Għaqda Dinjija tas-Saħħa kienet sostniet li mhemmx biżżejjed evidenza li turi li persuni b’saħħithom għandhom jilbsu l-maskri fil-pubbliku. Madankollu dan il-parir issa nbidel bid-direttur generali tal-WHO Tedros Adhanom Ghebreyesus jappella biex kulħadd jilbes il-maskra fil-pubbliku, regolament li ġie addotat minn ħafna pajjiżi. Globalment in-numru ta’ kazijiet qabżu s-sitt miljuni u seba’ mitt elf bi kważi 400,000 ruħ mietu bil-COVID-19 bi kważi 4 miljuni oħra fiequ."
2020-06-06,Ikomplu jonqsu l-każijiet attivi tal-COVID-19 – 2 każijiet ġodda u jfiqu 13-il persuna oħra,https://www.tvm.com.mt/mt/news/ikomplu-jonqsu-l-kazijiet-attivi-tal-covid-19-2-kazijiet-godda-u-jfiqu-13-il-persuna-ohra/,"Komplew jonqsu l-każijiet attivi tal-COVID-19 f’Malta. Fl-aħħar aġġornament dwar l-imxija, il-Ministeru għas-Saħħa qal li fl-aħħar 24 siegħa fiqu 13-il persuna u ħarġu żewġ każijiet ġodda. Dan ifisser li b’hekk f’Malta issa hawn 22 każ attiv u fiequ 596. Minn meta bdiet l-imxija f’Malta saru 74,469 swab test, bi 877 minnhom saru f’dawn l-aħħar 24 siegħa. "
2020-06-06,L-Għaqda Dinjija tas-Saħħa tgħid li l-maskra għandha tintlibes dejjem fil-pubbliku,https://www.tvm.com.mt/mt/news/l-ghaqda-dinjija-tas-sahha-tghid-li-l-maskra-ghandha-tintlibes-dejjem-fil-pubbliku/,"L-Għaqda Dinjija tas-Saħħa bidlet il-pariri tagħha dwar il-maskri u issa qed tgħid li dawn għandhom jintlibsu dejjem fil-pubbliku biex jonqos ir-riskju tat-tixrid tal-Coronavirus. Il-WHO sostniet li informazzjoni ġdida turi li dawn il-maskri jistgħu joffru protezzjoni kontra l-mikrobu minn persuna għall-oħra. Qabel dan l-avviż, l-Għaqda Dinjija tas-Saħħa kienet sostniet li m’hemmx biżżejjed evidenza li turi li persuni b’saħħithom għandhom jilbsu l-maskri fil-pubbliku. Madankollu dan il-parir issa nbidel u kulħadd hu mħeġġeġ jilbes il-maskra fil-pubbliku."
2020-06-05,L-Air Malta tkeċċi 69 bdot wara li fallew it-taħditiet mal-ALPA,https://www.tvm.com.mt/mt/news/l-air-malta-tkecci-69-bdoti-wara-li-fallew-it-tahditiet-mal-alpa/,"L-Air Malta keċċiet 69 bdot wara li fi stqarrija ddikjarat li taħditiet mal-Union tal-Bdoti, l-ALPA, fallew. Il-linja nazzjonali tal-ajru qalet li t-taħditiet kellhom l-għan li jevitaw is-sensji, fl-istess waqt li titħares is-sostenibilità u l-viabilità tal-kumpanija. L-Air Malta qalet li wara diversi laqgħat twal li ma wasslux għal ftehim, ma kellhiex għażla oħra ħliet li tkeċċi 69 bdot. Qalet li dan seħħ waqt li unions li jirrappreżentaw kategoriji oħra ta’ ħaddiema fil-kumpanija fehmu l-ħtieġa li jaċċettaw bidliet biex iħarsu l-għixien tal-ħaddiema. Żiedet tgħid li minflok, l-ALPA rrikorriet għal talbiet li ma jagħmlux sens fi żmien meta d-dħul tal-kumpanija intlaqat ħażin ħafna minħabba l-pandemija tal-COVID-19. Il-kumpanija qalet li tibqa’ impenjata tiżgura konnettività ma’ rotot ewlenin fl-Ewropa u li tibqa’ sostenibbli għall-benefiċċju tal-ħaddiema tagħha u l-ekonomija Maltija li tappoġġja. Min-naħa tiegħu, il-Ministru ghall-Ekonomija responsabbli mill-Air Malta, Silvio Schembri, qal li wara li l-unjin tal-piloti nsistiet fuq skema ta’ rtirar kmieni ta’ €73 miljun, medja ta’ €700,000 għal kull pilota, il-linja tal-ajru ma kellha ebda għażla oħra ħlief li tipproċedi bis-sensji ta’ 69 mill-piloti tagħha. Qal li l-azzjonijiet tal-ALPA ppruvaw joħonqu l-operat tal-Airmalta billi t-talbiet li saru ma kinux raġonevoli fi żmien meta d-dħul tal-linja tal-ajru naqas bil-kbir minħabba l-pandemija Covid-19. Il-Ministru esprima d-dispjaċir tiegħu bil-pożizzjoni li ħadet l-ALPA, b’detriment għal membri tagħha stess li waslet sabiex kellhom jittieħdu deċiżjonijiet li ma kinux mixtieqa iżda ta’ bilfors Qal li l-Gvern se jibqa’ kommess li jagħti s-support tiegħu lill-kumpanija u lill-ħaddiema tagħha sabiex l-Airmalta tibqa’ sostenibbli. Temm jgħid li l-AirMalta se tibqa’ topera u se tibqa’ impenjata li tara li tipprovdi l-konnettività għall-industrija tat-turiżmu billi tipprovdi r-rotot ewlenin filwaqt li tibqa’ sostenibbli sabiex jibbenifikaw mhux biss il-ħaddiema iżda l-ekonomija Maltija."
2020-06-05,DIRETT: Inżuru bar f’San Ġiljan – kif sejjer in-negozju llejla?,https://www.tvm.com.mt/mt/news/dirett-inzuru-bar-fsan-giljan-kif-sejjer-in-negozju-llejla/,"Wara l-ftuħ ġimagħtejn ilu tal-istabbilimenti tal-ikel, fetħu llum ukoll b’restrizzjonijiet u b’mizuri ta’ mitigazzjoni il-ħwienet tax-xorb. Ħafna mill-ħwienet tax-xorb jistennew li jaraw l-ewwel klijenti llejla, għalissa klijentelà lokali. TVM żar wieħed mill-bars f’San Ġiljan, fejn hemm il-kollega Nigel Mifsud. Naraw:  "
2020-06-05,Terġa’ tiftaħ il-Qorti: Seduti b’appuntament minflok kulħadd imsejjaħ fid-9am,https://www.tvm.com.mt/mt/news/terga-tiftah-il-qorti-seduti-bappuntament-minflok-kulhadd-imsejjah-fid-9am/,"Kellha tkun il-pandemija biex il-ġudikanti fil-Qorti bdew jiffissaw appuntamenti bil-ħin għas-seduti tal-Qorti, flok kif kien jiġri spiss li l-partijiet fil-kawża u x-xhieda kollha jissejħu fid-9am. Il-Qorti reġgħet bdiet is-seduti għalkemm b’ċerti limitazzjonijiet fosthom li mhux l-awli kollha qed jintużaw. Il-Ministru għall-Ġustizzja Edward Zammit Lewis appella lin-nies li għandhom kawżi pendenti biex jagħmlu l-verifiki meħtieġa dwar id-data u l-ħin tal-kawża tagħhom. Kważi tliet xhur mindu l-Qorti issospendiet s-seduti ħlief għall-każi ta’ urġenza, x-xogħol fil-Qorti reġa’ beda bil-mod il-mod. L-ambjent fil-kurriduri madankollu huwa differenti minn kif kien qabel. Filwaqt li jispikkaw ċerti miżuri viżibli ta’ prekawzjoni fl-ewwel jum tax-xogħol regolari, il-Qorti kien kważi baħħ. Il-miżuri ta’ prekawzjoni minħabba il-coronavirus jibdew mid-daħla tal-binja. In-nies iridu joqgħodu fi kju ta’ żewġ metri minn xulxin barra il-binja tal-Qorti. L-uffiċjali tas-sigurtà qed jieħdu t-temperatura ta’ kull min jidħol fil-binja tal-Qorti biex jaraw li m’għandux id-deni, il-persuni li jidħlu jridu jużaw is-sanitiser u fuq ġewwa jridu jżommu distanza ta’ żewġ metri ‘il bogħod minn xulxin. L-art fil-kurituri tal-Qorti hi miżgħuda bi stickers sofor li jfakkru biex in-nies iżommu d-distanza. Il-bankijiet huma miksija bi plastik biex iwaqqfu milli ħafna nies ipoġġu fuqhom, it-twieqi fil-kurituri qed jitħallew miftuħa u ħadd mhu permess jidħol fl-awla qabel ikun imsejjaħ. Meta awla tkun qed tintuża, l-awla l-iktar qrib tagħha qed titħalla battala, waqt li l-awli iż-żgħar mhux jintużaw. Wara kull kawża, ix-xoghol fl-awla jieħu pawsa biex titnaddaf. Uffiċjali qed jiżguraw li ma jkunx hemm nies jitlajjaw fil-Qorti bla bżonn. Il-prokuraturi legali dehru jiltaqgħu mal-klijenti barra l-bini tal-Qorti. Il-prokuratur legali Davina Sullivan qalet li qed ilestu dokumenti biex ma jinġabrux ħafna nies f’post ristrett. “Għadhom qed ikejlu l-post ta’ kemm jistgħu jidħlu nies. Sakemm jagħmlu dan qed nagħmlu roster – jidħlu żewġ prokuraturi legali kull siegħa. Qed indur l-uffiċini niġbor il-karti u ndur il-karti hawn barra u mmur u nippreżenta il-karti,” qalet il-Prokuratur Legali Davina Sullivan. Kawżi tad-distrett u tat-traffiku ġew differiti. Il-Ministru għall-Ġustizzja, Edward Zammit Lewis, qal li dan sar biex jkun evitat li ħafna nies jinġabru fil-Qorti fl-istess ħin. “Jien qed nisħaq li l-kawzi jkunu bil-ħin. Jistà jkun hemm kambjament fejn imħallef sejjaħ disa’ kawżi fid-9am u aħna qed ngħidulu le ma tistax tagħmel disa’ kawzi fid-9am għax tkun qed iġġib madwar 40 ruħ fl-istess ħin u x-xogħol irrdu nagħmlu staggered,” qal il-Ministru għall-Ġustizzja Edward Zammit Lewis. Għalhekk ħeġġeġ biex persuni li kienu imsejħa biex jidhru fil-Qorti jiċċekkjaw mal-avukat tagħhom dwar il-ġurnata u l-ħin tas-seduta tagħhom. Avukati li tkellmu ma’ Television Malta stqarrew li bil-proceduri l-ġodda, l-effiċjenza tal-qrati ser tkompli tonqos. Dwar dan, il-Minsitru Zammit Lewis qal li fiċ-ċirkustanzi aħjar ikollhom ftit xogħol milli xejn, waqt li żied li qed titħejja strateġija diġitali biex fost oħrajn l-atti jkunu jistgħu jiġu ppreżentati b’mod elettroniku."
2020-06-05,ARA: L-ewwel jum ta’ normalità ġdida – kulħadd jgħid tiegħu,https://www.tvm.com.mt/mt/news/ara-l-ewwel-jum-ta-normalita-gdida-kulhadd-jghid-tieghu/,"Malta kompliet tirritorna għall-ħajja u r-rutina ta’ qabel Marzu li għadda bil-ftuħ aktar negozji u t-tneħħija ta’ aktar restrizzjonijiiet relatati mal-imxija tal-Coronavirus. Dan deher u inhass fit-toroq tal-Kapitali – min sejjer lura għax-xogħol, min biex jixtri u min biex jieħu kafe u xi ħaġa tal-ikel, kif kien għamel anzjan li tkellem ma’ TVM. “Sfortunatament erbgħa minn sħabi m’humiex jiġu u dawn kienu jiġu regolari jiġifieri, naħseb għadhom ftit dubjużi jew jibżgħu, jgħidulek ‘ma jmurx ikun hemm xi virus’ imma jekk noqgħodu sejrin hekk ma noħorġu qatt hux,” qalilna l-anzjan. Aktar ħwienet reġgħu fetħu fosthom tal-ħwejjeġ li fihom issa jistgħu jintużaw iċ-changing rooms anke jekk b’ċertu prekawzjonijiet kif spjegatilna Mireille Bonello, waħda mis-sidien ta’ dawn il-ħwienet. “Din id-darba qed nenfasizzaw aktar li ħadd ma jista’ jmiss l-ilbiesi ħlief l-istaff tagħna, liema l-ilbsa inti tagħżel indaħħluwilek fiċ-changing room u tipprova, l-ilbiesi imbagħad imorru għal 72 siegħa kwarantina waqt li ċ-changing rooms diżinfettati eżatt kif toħroġ il-klijenta minnhom.” Is-sidien tan-negozji qalulna li ċ-childcare centres u eventwalment il-ftuħ tal-iskejjel huma kruċjali fit-triq lejn in-normalità u ż-żieda fl-attività kummerċjali. L-ewwel li fetħu huma ċ-childcare centres bi protokolli u linji gwida. Jasmine Bray kordinatriċi ta’ wieħed minn dawn iċ-ċentri qaltilna li l-ġenituri jidhru li se jerġgħu jibdew jibagħtu lill-uliedhom mill-ġimgħa d-dieħla jew mix-xahar id-dieħel. “Illum kull m’għandna tnejn, però llum għadna l-ewwel ġurnata, jien diġà tkellimt mal-ġenituri tat-tfal u fil-jiem li ġejjin ħafna tfal se jibdew jiġu, min f’Ġunju u min f’Lulju, jiġifieri jekk Alla jrid, nerġgħu lura bin-normalità tat-tfal,” qalet is-Sinjura Bray. Qabel fetħu, iċ-ċentri ġew iffumigati waqt li issa t-tfal se ikunu dejjem fl-istess grupp żgħir taħt il-ħarsien tal-istess carer bil-għan li l-iġene, is-saħħa u s-sigurtà jkomplu jingħataw priorità u l-ġenituri jkollhom aktar serħan il-moħħ. “Jistgħu jserrħu moħħhom bażikament, għax li hemm bżonn li jsir aħna ħa nagħmluh u l-carers li m’għandhomx tfal bħalissa qed jiddiżinfettaw il-ġugarelli.” Il-gymnasiums ukoll fetħu fil-kuntest tal-prinċipji tad-distanza soċjali, l-iġjene u miżuri stretti ta’ mitigazzjoni kif maħruġa mill-awtoritajiet tas-saħħa. Chanelle Edkins li tmexxi gym partikolari qalet li kull darba li persuna żżur il-faċilità, trid tiffirma dikjarazzjoni biex tikkonferma li m’għandhiex sintomi ta’ COVID jew kellha kuntatt ma’ xi persuna bil-virus. Fl-istess waqt, se jkun hemm restrizzjonijiet fuq il-ħin u n-nies li jużaw it-tagħmir. “The gym has been reduced for the maxium capacity which is now 35 persons, equipment is distanced to three metres, pre-bookings are taken to use the gym and these are for a maximum of one hour,” qalet is-Sinjura Edkins. Ir-raba’ u l-aħħar fażi tat-tneħħija tar-restrizzjonijiet tidħol fis-seħħ fl-1 ta’ Lulju meta jerġgħu jibdew it-titjiriet kummercjali lejn uħud mid-destinazzjonijiet skont kif jiddeċiedu l-awtoritajiet."
2020-06-05,Sidt ħanut tal-kafè grata għal klijenti li ħallsulha l-kera,https://www.tvm.com.mt/mt/news/sidt-hanut-tal-kafe-grata-ghal-klijenti-li-hallsulha-l-kera/,"Sidien ta’ ħanut tal-kafè li joffri spalla għal dawk li jkunu għaddejjin minn mard serju u esperjenzi trawmatiċi issa sabu wkoll min joffri spalla lilhom. Il-ħanut Jacob’s Brew – Pay it Forward, nibet mill-għaqda volontarja Survivors Malta, u jħaddem kunċett ta’ netwerk fejn klijenti li jkunu ħallsu jingħataw voucher għal kafè b’xejn biex jagħtuh lil xi ħadd li jkollu bżonn min jisimgħu u jkun jista’ jiltaqa’ ma’ nies oħra li għaddew minn esperjenzi simili. Bħal ħafna ħwienet tal-ikel, fl-aħħar ġimgħat Sarah Cachia u binha Jacob kienu sfurzati jagħlqu l-bibien, iżda xorta waħda kellhom jibqgħu jħallsu l-kera u spiċċaw f’sitwazzjoni finanzjarja diffiċli. F’dan il-mument iżda sabu spalla fi klijent tagħhom stess, li offra li jħallsilhom parti mill-kera. Meta fuq il-paġna tal-ħanut Sarah esprimiet gratitudni għal dan il-ġest ta’ qalb tajba, bosta klijenti oħra wkoll offrew li jgħinu. “Ilna tliet snin ‘inħallsu bil-quddiem’ biex ngħinu lil ħaddieħor. Illum konna aħna li ‘ħallsulna bil-quddiem’ u għenuna nkomplu b’dak li nagħmlu,” qalet Sarah, filwaqt li esprimiet it-tama li jkunu jistgħu jerġgħu jiftħu l-ħanut għall-aħħar tax-xahar. "
2020-06-05,Pajjiżi Ewropej fil-Mediterran jiddiskutu l-irkupru mill-COVID-19 u l-immigrazzjoni,https://www.tvm.com.mt/mt/news/pajjizi-ewropej-fil-mediterran-jiddiskutu-l-irkupru-mill-covid-19-u-l-immigrazzjoni/,"Il-Gvern Malti se jkompli jikkopera mal-kumplament tal-istati membri biex jkun hemm kordinament fir-rilaxx tal-miżuri, speċjalment dawk li għandhom x’ jaqsmu mal-fruntiera. F’laqgħa tal-Ministri responsabbli mill-Affarijiet Ewropej tal-istati membri fil-Mediterran, is-Segretarju Parlamentari għall-Fondi Ewropej Stefan Zrinzo Azzopardi qal li l-gvern spjega li filwaqt li l-ajruport se jiftaħ fl-ewwel ta’ Lulju, ir-restrizzjonijiet se jkunu rilaxxati biss għal dawk il-pajjiżi li għandhom sitwazzjoni epidemjoloġika simili. Qal li dan se jassigura li kemm is-saħħa ta’ turisti kif ukoll is-saħħa taċ-ċittadini Maltini tkun protetta. Rigward is-sitwazzjoni ekonomika u l-irkupru ekonomiku wara l-COVID-19, is-Segretarju Parlamentari Zrinzo Azzopardi nnota li f’Malta l-gvern assista l-intrapriżi biex iżomm il-livell tal-qgħad baxx u baqa’ kommess jagħmel dan permezz ta’ baġit li se jitħabbar fil-jiem li ġejjin. Qal li dan se jkun akkumpanjat mal-assistenza li qed tiġi negozjata fuq livell Ewropew biex tgħin fil-qawmien ekonomiku tal-istati membri permezz ta’ ‘Recovery Plan’ li tħabbar riċentament mill-Kummissjoni. Malta se tkompli tinnegozja b’mod kostruttiv biex isir qbil li jirrikonoxxi l-bżonnijiet ta’ Malta. F’din il-laqgħa, il-Ministri tal-Greċja, Ċipru, Franza, l-Italja, il-Portugall, Spanja u Malta qasmu ħsibijiethom fuq l-aktar kwistjonijiet kurrenti u sfidi li qed jiġu diskussi fuq livell Ewropew. Huma qablu fuq stqarrija konġunta li tirrifletti r-riżultati miksuba waqt din il-laqgħa stess. Temi oħra li ġew diskussi jinkludu l-immigrazzjoni u l-bżonn li tinstab soluzzjonijiet komuni għal din l-isfida u l-pajjiżi ġirien fin-naħa ta’ isfel mal-Ewropa. Is-Segretarju Parlamentari tenna l-appell tal-gvern għas-solidarjetà bejn il-pajjiżi Ewropej fid-dawl tal-pressjonijiet disproporzjanati li Malta qed taffaċċja fl-immigrazzjoni. F’dan ir-rigward saret referenza lejn il-bżonn ta’ kordinament bejn il-pajjiżi ta’ tluq u dawk ta’ tranżitu, flimkien mal-istabbiltà fil-Mediterran."
2020-06-05,Tibda l-produzzjoni tal-vaċċin għall-Covid-19 minkejja li mhux magħruf hux effettiv,https://www.tvm.com.mt/mt/news/tibda-l-produzzjoni-tal-vaccin-ghall-covid-19-minkejja-li-mhux-maghruf-hux-effettiv/,"Il-manifattur Ingliż tal-mediċini AstraZeneca rdoppja l-kapaċitajiet ta’ manifattura għal vaċċin potenzjali għal 2 biljun doża bid-distribuzzjoni mistennija li tibda fil-ħarifa. Bħalissa qed isiru l-provi kliniċi iżda s-sid tal-kumpanija Pascal Soriot qal li biex tlaħħaq mad-domanda għall-vaċċin jekk jirriżulta effettiv, trid tibda minn issa timmanifattura d-dożi. Qal li għalhekk AstraZeneca bdiet timmanifattura l-vaċċin minn issa biex tkun lesta biex tiddistribwihom malli joħroġ ir-riżultat tal-provi kliniċi. Stqarr li l-kumpanija qed tieħu riskju finanzjarju kbir b’deċiżjoni bħal din għax il-vaċċin jista’ ma jkunx effettiv. Qal f’dak il-każ, il-materjal kollu u l-vaċċin li jkun laħaq ġie mmanifatturat ikun għar-rimi."
2020-06-05,Ara lit-tfal ċkejkna jirritornaw fiċ-ċentri tal-ħarsien,https://www.tvm.com.mt/mt/news/ara-lit-tfal-ckejkna-jirritornaw-fic-centri-tal-harsien/,"Dalgħodu għadd ta’ tfal żgħar irritornaw fiċ-ċentri tal-ħarsien biex il-ġenituri tagħhom ikunu jistgħu huma wkoll imorru lura għax-xogħol. Il-Ministru għall-Edukazzjoni u x-Xogħol, Owen Bonnici, fuq il-midja soċjali qal li dalgħodu l-pajjiż għamel pass ieħor lejn in-normalità bil-ftuħ tant mistenni ta’ dawn iċ-ċentri. Flimkien mas-Segretarju Permanenti Frank Fabri, il-Ministru Bonnici żar għadd ta’ ċentri ta’ ħarsien tat-tfal, fejn irringrazzja lill-ħaddiema li qal jaħdmu b’dedikazzjoni u għenu biex iċ-ċentri jinfetħu skont il-linji gwida.  "
2020-06-05,"Tliet każijiet ġodda ta’ Covid-19, 7 oħra mfejqa",https://www.tvm.com.mt/mt/news/tliet-kazijiet-godda-ta-covid-19-7-ohra-mfejqa/,"Fl-aħħar 24 siegħa ġew irreġistrati tliet każijiet ġodda ta’ Covid-19 f’Malta wara li saru 977 swab test. Sallum saru b’kollox 72,992 swab test. Seba’ persuni oħra ġew iddikjarati mfejqa biex issa t-total ta’ persuni li fiequ mill-coronavirus f’Malta tela’ għal 583. It-total ta’ persuni li ttestjaw pożittiv għal Covid-19 huwa ta’ 625, li minnhom 33 għadhom attivi.    "
2020-06-05,Għalliema jieħdu lill-istudenti f’postijiet ta’ interess waqt lezzjonijiet virtwali,https://www.tvm.com.mt/mt/news/ghalliema-jiehdu-lill-istudenti-fpostijiet-ta-interess-waqt-lezzjonijiet-virtwali/,"Fl-aħħar ġimgħat studenti tal-Kulleġġ tas-Soċjetà Missjunarja ta’ San Pawl kellhom żewġ ħarġiet edukattivi mhux tas-soltu, hekk kif dawn saru virtwalment. Bħala parti mil-lezzjonijiet virtwali li kellhom jieħdu post il-lezzjonijiet fil-klassi meta għalqu l-iskejjel, l-istudenti tal-Junior 4 f’dan il-kulleġġ żaru l-Villa Rumana u l-Belt Valletta. Fi stqarrija fuq il-midja soċjali, akkumpanjata b’ritratt ta’ dawn il-lezzjonijiet, it-tmexxija tal-kulleġġ qalet li l-ħarġiet huma parti importanti mill-programm edukattiv u essenzjali għall-iżvilupp tal-istudenti. Il-kulleġġ qal li b’dawn il-mezzi ta’ komunikazzjoni, lanqas il-pandemija ma setgħet twaqqaf it-tagħlim effettiv."
2020-06-05,X’għandek tkun taf jekk se tivjaġġa bil-Virtu Ferries?,https://www.tvm.com.mt/mt/news/xghandek-tkun-taf-jekk-se-tivjagga-bil-virtu-ferries/,"Il-Virtù Ferries ħabbret li se tkun qed timplimenta protokolli ta’ distanza soċjali minn meta jibdew il-vjaġġi fl-1 ta’ Lulju, billi primarjament naqqset drastikament l-ammont ta’ passiġġiera fuq kull vjaġġ. Qalet li l-M/V Saint John Paul II għandu 1,100 siġġu, inkluż 110 fuq barra, kemm fuq il-main deck u fuq il-bridge deck. Il-kumpanija qalet li d-distanza soċjali trid tinżamm tul il-vjaġġ ta’ 90 minuta, u se jkunu biss membri tal-istess familja li jitħallew ipoġġu biswit xulxin. Trid tinżamm id-distanza wkoll waqt l-imbark u l-iżbark, u fit-terminal jistgħu jidħlu biss il-passiġġiera u l-ħaddiema tal-Virtu Ferries. Bħala prekawzjoni oħra, anzjani jew persuni meqjusa vulnerabbli huma mitluba jinfurmaw lill-Purser jew membru tal-ekwipaġġ biex isirulhom arranġamenti apposta. Il-Virtu Ferries irringrazzjat lill-awtoritajiet tas-saħħa tal-port li ħarrġu lill-membri tal-ekwipaġġ tal-kumpanija f’miżuri kontra t-tixrid tal-Covid-19."
2020-06-05,Il-barbiera jistgħu jqarwżu d-daqna u l-beauticians jagħmlu l-facials,https://www.tvm.com.mt/mt/news/il-barbiera-jistghu-jqarwzu-d-daqna-u-l-beauticians-jaghmlu-l-facials/,"Il-parrukkiera u l-barbiera jistgħu jerġgħu jibdew iqaxxru jew jagħtu stil id-daqna tal-irġiel, sakemm l-appuntament ma jdumx aktar minn kwarta. F’aġġornament tal-obbligi u l-linji gwida għall-parrukkiera u l-barbiera, ippubblikati lbieraħ mill-Ministeru tad-Deputat Prim Ministru u Ministru għas-Saħħa, issa kull min għandu d-daqna jista’ jerġa’ jieħu ħsiebha b’mod professjonali wkoll. Il-beauticians għadhom ma jistgħux joffru trattamenti ta’ sbuħija li jużaw il-fwar u lanqas joffru servizz ta’ estensjonijiet tax-xagħar tal-għajnejn. Jistgħu madankollu jagħmlu ‘facials’ sakemm ikun hemm perspex bejn il-klijenti u min qed jagħti s-servizz. Fost l-obbligi li ġew aġġornati hemm li issa l-ħwienet tax-xagħar u tas-sbuħija ma jistax ikollhom aktar minn persuna waħda kull erba’ metri kwadri u mhux aktar kull 10 metri kwadri. Fost l-obbligi li baqgħu fis-seħħ hemm li kull klijent irid jidħol bil-viser jew maskra u jrid ikun hemm sanitizers għall-użu tal-impjegati u tal-klijenti. Kemm il-beauticians u anki l-parrukkiera jridu jżommu iġene stretta, b’diviżorji tal-perspex bejn il-klijenti, u tindif qabel u wara kull klijent. Dawn il-ħwienet ukoll iridu jagħmlu sinjali ċari biex il-klijenti jżommu distanza soċjali, filwaqt li l-ħaddiema li qed joffru s-servizz iridu jilbsu l-maskra l-ħin kollu. Jista’ jsir ukoll irtokk fuq il-klijenti sakemm jintuża make-up u pnizel tal-klijenti nfushom jew pnizel li jintremew u l-appuntament ma jdumx aktar minn kwarta. Ara l-aġġornament tal-linji gwida għall-parrukkiera u l-barbiera hawn. Ara l-aġġornament tal-linji gwida għall-beauticians hawn."
2020-06-05,"Żieda allarmanti ta’ Covid-19 fl-Indja, fil-Pakistan u fil-Bangladesh",https://www.tvm.com.mt/mt/news/zieda-allarmanti-ta-covid-19-fl-indja-fil-pakistan-u-fil-bangladesh/,"L-ammont ta’ infezzjonijiet ġodda tal-Covid-19 qed jiżdiedu b’rata mgħaġġla fl-Indja, fil-Pakistan u fil-Bangladesh, li bejniethom jagħmlu aktar minn 20% tal-popolazzjoni fid-dinja. Iż-żieda fl-infezzjonijiet qed iseħħ wara li t-tliet pajjiżi llaxkaw ir-restrizzjonjiet li għamlu biex irażżnu l-imxija. Il-Pakistan għandu 86,139 każ attiv, il-Bangladesh għandu aktr minn 57,500 u l-Indja li fl-aħħar 24 siegħa irreġistrat 9,000 każ ġdid għandha 216,919 każ attiv. Ir-rata ta’ imwiet baqgħet relattivament baxxa. L-Indja, ftit aktar minn 6,000, il-Pakistan kważi 1,800  l-Bangladesh kważi 800. L-esperti iżda wisq jibżgħu li hemm ammont kbir ta’ każijiet li mhumiex jiġu rreġistrati u li s-sistemi tas-saħħa tagħhom jistgħu ma jkunux f’pożizzjoni li jkampaw maż-żieda qawwija fl-infezzjonijiet. Is-sitwazzjoni fiċ-Ċina Min-naħa l-oħra, l-awtoritajiet tas-saħħa Ċiniżi ma rrapportaw l-ebda każ ġdid ta’ coronavirus trasmess lokalment iżda rreġistra ħames każijiet ġodda mportanti fosthom erbgħa f’Shanghai u ieħor fil-provinċja ta’ Sichuan. L-ammont ta’ każijiet ta’ Covid-19 fiċ-Ċina issa qed 83,027."
2020-06-04,L-ebda każ ġdid ta’ Coronavirus f’Malta – imfejqa 14-il persuna oħra,https://www.tvm.com.mt/mt/news/l-ebda-kaz-gdid-ta-coronavirus-fmalta-imfejqa-14-il-persuna-ohra/,Il-Ministeru għas-Saħħa kkonferma li mhemm l-ebda każ ġdid għal-lum ta’ Coronavirus f’Malta. Tħabbar ukoll li 14-il persuna oħra ġew imfejqa mill-virus biex b’hekk it-totla ta’ mfejqa s’iss jitla’ għal 576 persuna. Każijiet attivi ta’ Coronavirus issa jinżlu għal 37.  
2020-06-04,Għadd ta’ pajjiżi jingħaqdu biex jinġabru flus ħalli tinstab il-kura għall-COVID-19,https://www.tvm.com.mt/mt/news/ghadd-ta-pajjizi-jinghaqdu-biex-jingabru-flus-halli-tinstab-il-kura-ghall-covid-19/,"Numru ta’ pajjiżi għada se jingħaqdu flimkien f’summit dinji ospitat mir-Renju Unit li għandu l-għan li joħloq alleanza ta’ għajnuna finanzjarja, studju u riċerka biex tinstab kura jew vaċċin għall-Coronavirus madwar id-dinja. Bit-tema #VaccinesWork, ir-Renju Unit qed jimmira li l-Global Vaccine Summit iwassal biex jinġabru mill-inqas 7.4 biljun dollaru favur GAVI, li hi organizzazzjoni internazzjonali li ilha sa mill-2000 taħdem biex ittejjeb l-aċċess ta’ vaċċini lit-tfal f’pajjiżi foqra. Fi stqarrija l-Kummissjoni Għolja Ingliża qalet li r-riżorsi addizzjonali mis-summit ta’ għada se jintużaw biex ikunu protetti l-ġenerazzjonijiet futuri permezz ta’ vaċċin, titnaqqas l-inugwaljanza li teżisti fil-ġlieda kontra l-mard u l idan iwassal dinja iktar sigurà u b’saħħitha. Il-Kap Eżekuttiv ta’ Gavi, Seth Barkley ddikjara li l-benefiċċju ta’ kull dollaru li jiġi investit f’vaċċin ilaħħaq il-$50. Dan għandu jwassal biex jiġi evitat li l-ifqar pajjiżi jintlaqtu mill-Coronavirus. B’hekk ikunu salvati miljuni ta’ ħajjiet kif ukoll jitnaqqas ir-riskju li l-virus jerġa’ jaħkem lil dawn il-pajjizi fil-futur. Din l-inizjattiva hi waħda minn sensiela li ħa l-gvern Ingliż fil-ħidma biex jinstab vaċċin għall-coronavirus. Fil-fatt il-Gvern Ingliż diġà kkommetta ruħu bħala wieħed mill-ikbar sostenituri fi sforz globali fil-ġlieda kontra l-pandemija, fost l-oħrajn billi alloka £250 miljun għal riċerka internazzjonali. Ġew allokati wkoll £313 miljun għall-iżvilupp ta’ vaċċin, trattament u ttestjar kif ukoll £1.65 biljun li se jingħataw lill-Alleanza tal-Gavi bħala appoġġ għal programm ta’ tilqim madwar id-dinja, b’mod speċjali fost dawk li finanzjarjament ma jistgħux ilaħħqu. "
2020-06-04,"Ara: Infermiera terġa’ tgħannaq ‘il uliedha wara disa’ ġimgħat, infirdet minn magħhom biex tipproteġihom",https://www.tvm.com.mt/mt/news/ara-infermiera-terga-tghannaq-il-uliedha-wara-disa-gimghat-infirdet-minn-maghhom-biex-tipprotegihom/,"Bħal ommok ma ssib qatt. Partikolarment, tkun għadek ħalib ommok fi snienek, aktarx li ommok ma titilqekx minuta minn magħha. Magħha, tħoss li ma jonqsok xejn. Madanakollu, iċ-ċirkostanzi mhux dejjem jippermettu. Fir-Renju Unit, Suzanne Vaughan, infermiera ta’ 43 sena li taħdem f’sala tal-operazzjonijiet u l-ITU għażlet li għal dawn l-aħħar disa’ ġimgħat tinfired minn maż-żewġ ulied tagħha bil-għan li tipproteġihom. Waqt liema ġimgħat, is-Sinjura Vaughan spiċċat tagħti daqqa t’id ukoll fejn kienu qed jiżammu l-pazjenti bil-coronavirus. Saħansitra, irduppjat is-sigħat tax-xogħol tagħha biex tagħti sehemha f’dan il-perjodu straordinarju. Riżultat ta’ dan, liż-żewġ ulied tagħha, Bella ta’ disa’ snin u Hettie ta’ seba’ snin, ħalliethom m’oħtha minħabba l-fatt li peress li kienet qed tkun esposta għall-virus kellha msarinha f’saqajha li setgħet b’xi mod tipperikolalhom saħħithom. F’dawn l-aħħar jiem iżda, b’xorti tajba, l-imxija tal-pandemija donnha bdiet tmajna xi ftit. Għaldaqstant, is-Sinjura Vaughan ħasset li wara dawn il-jiem kollha ‘l bogħod minn uliedha issa kien reġa’ wasal il-waqt tant mistenni li terġa’ tgħannaqhom magħha. Filmat li qed idur fuq il-midja soċjali u li jisraqlek qalbek juri l-mument emozzjonanti għall-aħħar tas-Sinjura Vaughan qed terġa’ tingħaqad m’uliedha. Waqt li Bella u Hettie kienu a la xanxè fuq is-sufan tad-dar t’oħtha, is-Sinjura Vaughan feġġet inkiss inkiss minn warajhom. Hekk kif it-tfal indunaw biha, viżibbilment emozzjonati, qabżu fuqha bil-ferħ. Ma waqfux jgħannquha."
2020-06-03,Pazjenti bil-coronavirus f’Barċellona jittieħdu ħdejn il-baħar,https://www.tvm.com.mt/mt/news/pazjenti-bil-coronavirus-fbarcellona-jittiehdu-hdejn-il-bahar/,"Waqt li l-Gvern Spanjol beda jerħi wħud mill-aktar restrizzjonijiet ebsin kontra l-virus, l-isptar del Mar f’Barċellona ħa inizjattiva li jieħu lill-pazjenti bil-coronavirus ħdejn il-baħar. Tim mediku mill-isptar Hospital del Mar, ġarr lill-pazjenti fis-sodod bħala parti minn programm li tfassal bil-għan li t-taqsima tal-kura intensiva tkun aktar umana. B’kollox Spanja kkonfermat 239,932 infezzjoni mill-Covid-19 u 27,127 mewt. Fl-aħħar ġimgħat, il-pajjiż irnexxielu jikkontrolla l-imxija u t-Tlieta kienet it-tieni ġurnata infila li Spanja ma rrapportat l-ebda mewt."
2020-06-03,Il-Ministru għall-Edukazzjoni jappella għall-flessibiltà sakemm tibda Skolasajf,https://www.tvm.com.mt/mt/news/il-ministru-ghall-edukazzjoni-jappella-ghall-flessibilta-sakemm-tibda-skolasajf/,"Il-Ministru għall-Edukazzjoni, Owen Bonnici, qal li fl-operat mill-ġdid taċ-child care centres se jinstab bilanċ bejn il-ħarsien tas-saħħa tat-tfal u l-operat ta’ dawn iċ-ċentri. Dr Bonnici qal li lest jikkunsidra ideat biex dan iż-żmien ta’ tranżizzjoni jħalli l-anqas effetti fuq l-edukaturi, il-ġenituri u t-tfal. Il-Ministru tal-Edukazzjoni Owen Bonnici wera apprezzament għad-dedikazzjoni tal-edukaturi tul l-imxija tal-Covid-19 biex it-tagħlim issokta bl-internet. F’konferenza tal-aħbarijiet li matulha l-Union tal-Għalliema nediet il-Fondazzjoni Sagħtar biex issaħħaħ l-aspett professjonali tal-union b’diversi proġetti li jinkludu pubblikazzjonijiet, taħriġ u attivitajiet b’rabta mal-professjoni edukattiva, il-Ministru Bonnici qal li ninsabu fi żmien ta’ tranżizzjoni. “Kieku l-iskejjel qegħdin bil half days, għax mill-ewwel ta’ ġunju l-iskejjel se jkunu bil-half days, essenzjalment fadal ftit ħafna ġranet sa tmiem l-iskola, lest nikkunsidra kull suġġeriment.” Mistoqsi x’se jagħmlu ġenituri bi tfal żgħar meta jmorru lura għax-xogħol ladarba l-iskejjel jinsabu magħluqin u c-childcare centers jaċċettaw tfal f’etajiet żgħar, il-Ministru Bonnici qal li hu fiduċjuż li bil-kelma t-tajba jkun hemm flessibiltà sakemm tibda Skola Sajf fl-1 ta’ Lulju. “M’għandix dubju li se ngħaddu minn dan il-perjodu ta’ tranżizzjoni, naf ħafna persuni li fl-aħħar se jgawdu lin-neputijiet per eżempju.” Dwar il-fondazzjoni Sagħtar, il-Viċi President tal-MUT u chairperson tal-fondazzjoni, Elaine Germani, qalet li parti integrali mill-ħidma se tkun il-pubblikazzjoni u t-tixrid ta’ materjal edukattiv għall-edukaturi u għall-istudenti. Ewlenija fost il-pubblikazzjonijiet se tkun ir-rivista ‘Sagħtar’. Qalet li wara li ttellgħu l-edizzjonijiet tal-imgħoddi online, b’xi wħud mill-artikli moqrijin u mtellgħin anki f’audio files, l-MUT qed taħdem biex terġa’ tippubblika r-rivista mis-sena skolastika li jmiss, bl-użu prominenti tal-format diġitali, li jappella għall-istudenti u li jwassal l-informazzjoni, it-tagħlim u d-divertiment b’mod attraenti."
2020-06-03,8 proposti mill-PN li jindirizzaw l-effetti tal-COVID-19 fuq il-familji,https://www.tvm.com.mt/mt/news/8-proposti-mill-pn-li-jindirizzaw-l-effetti-tal-covid-19-fuq-il-familji/,"Il-Partit Nazzjonalista ippreżenta tmien proposti bħala parti minn patt soċjali li jindirizzaw il-konsegwenzi tal-Covid-19 fuq il-familji. Il-viċi Kap tal-partit għall-affarijiet tal-parlament, David Aguis ippropona għajnuniet għall-persuni vulnerabbli biex ikollhom impjiegi sostennibli pemezz tal-edukazzjoni u taħriġ. Proposta oħra hi biex il-pensjonanti jkunu mgħejjuna ilaħħqu mal-ħajja u ma jitħallewx jaqgħu f’riskju ta’ faqar. Il-patt soċjali jaħseb ukoll biex jipproponi biex jingħelbu inugwaljanzi l-aktar fil-konfront tal-mara. Il-Partit Nazzjonalista qed jipproponi li tiżdied l-aċċessibiltà fiżika għal persuni b’dizabbiltà u t-tkattir ta’ opportunitajiet għall-soċjetà iżjed mobbli għaż-żgħażagħ u li jkun hemm tnaqqis sinjifikanti fil-kontijiet tad-dawl u ilma. Is-Sur Aguis qal li fit-transizzjoni lejn id-dinja tax-xogħol, dawn il-miżuri huma f’waqthom u għandhom l-għan li jdawwru r-rota biex ir-rata tal-qgħad ma tkomplix togħla."
2020-06-03,Kif irid iridu jibdew jaħdmu l-impjegati fl-uffiċini?,https://www.tvm.com.mt/mt/news/kulhadd-lura-ghax-xoghol-xmizuri-jridu-jittiehdu-fl-ufficini/,"Iż-żamma tad-distanza soċjali, l-iġjene u l-ilbies tal-maskri huma l-miżuri ewlenin ta’ prekawzjoni mħabbra mill-awtoritajiet tas-saħħa li jridu jkomplu jiġu segwiti anke meta nhar il-Ġimgħa jispiċċaw bosta restrizzjonijiet. Il-Ministeru tas-Saħħa qal li jrid ikun hemm spazju ta’ erba metri kwadri għall kull persuna f’uffiċini, teatri u mużewijiet, filwaqt li fiċ-childcare centres ser jitnaqqsu n-numru ta’ tfal f’kull ċentru. Fost il-listi ta’ miżuri ta’ mitigazzjoni ppublikati mill-Awtoritajiet tas-Saħħa li ser jidħlu fis-seħħ min-nhar il-Ġimgħa, hemm linji gwidi dettaljati dwar il-prekawzjonijiet li għandhom jittieħdu fil-postijet tax-xogħol, fosthom fl-uffiċini. Is-Supretendent tas-Saħħa Pubblika il-Professur Charmaine Gauci qalet li huwa mportanti li ma jkunx hemm ħafna nies fl-istess kamra. Għaldaqstant id-distanza soċjali ta’ żewġ metri bejn persuna u oħra trid tiġi osservata f’kull ħin. Skont il-lista ta’ kundizzjonijiet obbligatorji, kull skrivanija jrid ikollha spazju ta’ erba’ metri kwadri madwarha, u żewġ metri bogħod minn persuna għal oħra. Fejn dan ma jkunx possibbli, l-Ministeru tas-Saħħa qal li għandhom jitwaħħlu perspex bejn skrivanija u oħra jew jintlibsu l-maskri jew il-visors tul il-ġurnata. Kull ħaddiem għandu jkollu skrivanija għalih u l-istess skrivanija ma tistax tintuza min ħaddiem ieħor. Dwar it-telework, il-Ministeru tas-Saħħa qal li dan għandu jitkompla u fejn huwa possibli jiġi nkoraġġit biex jitnaqqas il-kuntatt fiżiku. Fiċ-ċinema u t-teatri, tgħodd ukoll ir-regola ta’ 4 metri kwadri għal kull persuna u l-maskri għandhom jintlibsu l-ħin kollu. Mad-dħul irid ikun hemm il-perspex stallati fejn issir komunikazzjoni mal-impjegati tal-istabbiliment. F’każ ta’ ħtieġa li jsir contact tracing, ser ikunu qegħdin jinżammu għal madwar xahar id-dettalji ta’ kull persuna li tidħol fiċ-ċinema. Fil-mużewijiet, minbarra l-miżuri tat-teħid tat-temperatura u l-ilbies tal-maskra jew il-visor, kull persuna trid iżomm distanza ta’ żewġ metri minn persuna oħra. Fil-pixxini, fost oħrajn l-ilma jrid jiġi disinfettat bil-klorin u c-changing rooms jiġu diżinfettati mill-anqas kull siegħa. Ara wkoll: ARA: X’inhuma l-kundizzjonijiet u linji gwida ta’ mitigazzjoni għall-ħwienet tat-tpinġija, pixxini u ċinema fost oħrajn? "
2020-06-03,L-Għaqda ta’ Ħbiberija bejn Malta u ċ-Ċina ġġib 20 ventilator b’xejn,https://www.tvm.com.mt/mt/news/l-ghaqda-ta-hbiberija-bejn-malta-u-c-cina-ggib-20-ventilator-bxejn/,"L-Awtorità għall-Kompetizzjoni u l-Affarijiet tal-Konsumatur, l-MCCAA, approvat 20 magna tan-nifs li ġabet b’xejn miċ-Ċina, l-Għaqda ta’ Ħbiberija bejn Malta u ċ-Ċina. Fi stqarrija, il-President ta’ din l-għaqda, l-eks Ministru Reno Calleja qal li l-Awtorità tifli bir-reqqa kull prodott li jiġi iċ-Ċina u minn pajjiżi li mhumiex fl-Unjoni Ewropea sabiex ikun assigurat li l-prodotti huma konformi mal-livelli stabbiliti tal-UE. Dawn il-magni mistennija jaslu Malta mal-ewwel ajruplan li jkun ġej miċ-Ċina. Nhar il-Ħadd li għadda, l-MCCAA approvat 40,000 maskra li l-Għaqda ta’ Ħbiberija bejn Malta u ċ-Ċina ġabet miċ-Ċina u li ngħataw lill-Ministeru għas-Saħħa. Is-Sur Calleja rringrazzja lill-ambaxxatur ta’ Malta fiċ-Ċina, John Aquilina li qal kien strumentali biex setgħu iseħħu dawn l-għotjiet. Irringrazzja wkoll lil l-Għaqda ta’ Ħbiberija bejn Malta u ċ-Ċina, lill-ambaxxata Ċiniża f’Malta u lill-Ministeri tas-Saħħa u tal-Affarijiet Barranin."
2020-06-03,Sa 75 f’post wieħed u mhux iktar minn persuna għal kull 4 metri kwadri,https://www.tvm.com.mt/mt/news/sa-75-fpost-wiehed-u-mhux-iktar-minn-persuna-ghal-kull-4-metri-kwadri/,"Għalkemm mhumiex permessi attivitajiet tal-massa, jista’ jkun hemm sa massimu ta’ 75 persuna f’post wieħed sakemm hemm spazju għal persuna waħda għal kull erba’ metri kwadri f’uffiċini, teatri u mużewijiet. Waqt il-bulettin mediku tal-lum, hija u twieġeb il-mistoqsijiet tal-ġurnalisti, is-Supretendent tas-Saħħa Pubblika, il-Professur Charmaine Gauci qalet li diġà hemm fis-seħħ id-distanza ta’ persuna għal kull erba’ metri kwadri fir-ristoranti u fil-ħwienet tax-xorb. Qalet li dan in-numru ħareġ mill-evidenza dwar kif jinfirex il-virus tal-Covid-19. Qalet li l-klijenti f’dawn il-postijiet m’għandhomx għalxiex jilbsu l-maskri iżda min qed iservihom irid jilbes maskra jew visor. Ara wkoll: Żewġ każijiet ġodda ta’ Covid-19, 8 oħra mfejqa  "
2020-06-03,Ara: Letturi tal-ITS jispjegaw x’miżuri qed jittieħdu fir-ristoranti b’rabta mal-Covid-19,https://www.tvm.com.mt/mt/news/ara-letturi-tal-its-jispjegaw-xmizuri-qed-jittiehdu-fir-ristoranti-brabta-mal-covid-19/,"Fl-isfond tal-miżuri li qed jittieħdu fir-ristoranti mindu l-ħwienet tal-ikel reġgħu fetħu l-bibien tagħhom, fl-aħħar sigħat l-ITS ippubblika filmat bil-għan li l-istudenti tiegħu kif ukoll min bi ħsiebu jaħdem fil-qasam tal-ikel, is-sidien tar-ristoranti u l-pubbliku jsiru aktar midħla tal-għadd ta’ miżuri li fl-aħħar jiem tħabbru mill-Awtorità Maltija għat-Turiżmu u l-Ministeru għat-Turiżmu u l-Protezzjoni tal-Konsumatur. Fost l-oħrajn, il-filmat ifakkar li fuq ġewwa l-imwejjed iridu jinżammu tliet metri bogħod minn xulxin u minn siġġu għal ieħor għandu jkun hemm distanza ta’ żewġ metri. Fuq in-naħa ta’ barra, id-distanza bejn l-imwejjed trid tkun ta’ żewġ metri u s-siġġijiet għandhom jitpoġġew metru bogħod minn xulxin. Biex tpejjep, trid tkun għaxar metri ‘l bogħod minn postok. Fuq l-imwejjed, kemm barra u kemm ġewwa, ftit li xejn għandu jkun hemm affarijiet b’tali mod li tkun eħfef biex wieħed jiddiżinfetta kollox. Ebda menu m’għandu jitpoġġa fuq l-imwejjed. Minflok, qed jintużaw tip ta’ menus single-use jew dak li jkun jista’ jara x’sa jordna onlajn. Fejn jidħlu melħ, bżar, zokkor, sauces, ħall u żjut qed jintużaw kontenituri u boroż li tużahom darba u tarmihom bil-għan li jiġi evitat il-kuntatt. Anki meta tiġi biex tħallas, qed jiġi mħeġġeġ l-użu ta’ contactless cards. L-ordnijiet kollha għandhom jittieħdu mill-imwejjed. Ordnijiet minn mal-bar mhux permessi. Is-servizzi ta’ buffet daqstant ieħor mhux qed jiġu offruti. Is-siġġijiet u l-imwejjed għandhom jiġu ddiżinfettati bejn klijent u ieħor. Klijenti, li jridu jiddiżinfettaw idejhom malli jidħlu kif ukoll hekk kif jiġu biex iħallu l-istabbiliment tal-ikel. L-impjegati għandhom jilbsu maskra jew viżiera, u l-platti u l-pożati għandhom jinħaslu b’temperatura ogħla minn 60 grad celsius. Ġaladarba l-istabbiliment ikun segwa dawn il-proċeduri, tingħata ċertifikazzjoni biex titwaħħal mal-bieb tal-istabbiliment sabiex il-konsumatur iserraħ rasu li dak il-post huwa sigur. Ir-ristoranti ta’ taħriġ tal-Istitut tal-Istudji tat-Turiżmu se jiftħu għall-pubbliku f’Settembru li ġej u għalhekk din l-informazzjoni tkun utli wkoll għall-istudenti meta r-ristoranti tat-taħriġ jkunu qed joperaw mill-ġdid."
2020-06-03,B’rata ta’ trażmissjoni taħt 0.5 persuni vulnerabbli jistgħu joħorġu anki għax-xogħol,https://www.tvm.com.mt/mt/news/brata-ta-trazmissjoni-taht-0-5-persuni-vulnerabbli-jistghu-johorgu-anki-ghax-xoghol/,"Is-Supretendent tas-Saħħa Pubblika, il-Professur Charmaine Gauci qalet li sa mill-bidu l-pajjiż ipproteġa lil nies vulnerabbli li huma anzjani jew nies b’mard kroniku għaliex dawn huma nies li jistgħu ikunu f’riskju jekk jaqbadhom dan il-virus. Il-Professur Gauċi qalet li l-pajjiż irnexxielu jżomm ir-rata ta’ nies li jidħlu l-isptar u r-rata ta’ imwiet baxxi, għax ipproteġa lill-vulnerabbli. Hija u tirrispondi għall-mistoqsijiet tal-ġurnalisti waqt il-bulettin mediku tal-lum, is-Supretendent tas-Saħħa Pubblika qalet li issa nafu li t-trasmissjoni tal-virus fil-komunità tagħna hija tbaxxa ħafna. Ir-rata tal-RT qiegħda inqas minn 0.5 li din hi sitwazzjoni tajba ħafna u għalhekk in-nies vulnerabbli jistgħu issa jibdew joħroġu f’sitwazzjonijiet fejn huma jgħarrfu li jkollhom l-inqas riskju. Il-Professur Gauci qalet li l-avviż legali li naħreġ fit-298 ta’ Marzu, meta fil-komunità kien hemm trasmissjoni qawwija u li kienet tgħid li l-persuni vulnerabbli għandhom joħorġu biss għal dak li hu vera bżonn, issa se jitneħħa. Qalet li aktar tard illum se joħroġ l-avviż legali li se jneħħi din il-leġislazzjoni u avviżi legali oħra li m’għadhomx meħtieġa. Is-Supretendent tas-Saħħa Pubblika qalet li riżultat ta’ dan in-nies vulnerabbli huma mistennija li jmorru lura għax-xogħol kif se jkunu jistgħu imorru f’postijiet oħra bħal mixja imma l-persuna trid tara x’mezzi ta’ mitigazzjoni tista’ tieħu biex tipproteġi lilha nnifisha. Il-Professur Gauci fakkret li hemm il-linji gwida dwar kif wieħed jipprevjeni trasmissjoni fuq il-post tax-xogħol li huma bbażati fuq il-prinċipji li diġà ħadem fuqhom il-pajjiż u li huma li ma jkunx hemm ħafna nies fl-istess kamra u l-mezzi ta’ protezzjoni. Ara wkoll: Żewġ każijiet ġodda ta’ Covid-19, 8 oħra mfejqa "
2020-06-03,Inqas tfal fiċ-child care centres u fi gruppi li ma jinbidlux,https://www.tvm.com.mt/mt/news/inqas-tfal-fic-child-care-centres-u-fi-gruppi-li-ma-jinbidlux/,"Minn nhar il-Ġimgħa se jkomplu jiġu llaxkati aktar restrizzjonijiet u se jiddaħħlu minflok miżuri abbażi ta’ tliet prinċipji bażiċi li huma ż-żamma tad-distanza soċjali, l-ilbies tal-maskri u l-iġene b’mod partikolari l-ħasil tal-idejn. Is-Supretendent tas-Saħħa Pubblika, il-Professur Charmaine Gauci qalet li minn nhar il-Ġimgħa se jerġgħu jiftħu ċ-Child Care Centres li se jibdew jilqgħu inqas tfal minn kemm kienu qed jilqgħu qabel faqqgħet il-pandemija tal-Covid-19 biex jonqos in-numru ta’ tfal li jkunu qrib ta’ xulxin. Filwaqt li stqarret li huwa diffiċli li t-tfal żgħar jifhmu li jridu joqgħodu bogħod minn xulxin, fiċ-Child Care Centres se jiġu mgħallma l-mezzi ta’ mitigazzjoni speċjalment il-ħasil tal-idejn biex b’hekk jitgħallmu kif jistgħu jevitaw il-mard. Qalet ukoll li minbarra l-ammont inqas ta’ tfal, fiċ-child care centres se jaraw li t-tfal u min jieħu ħsiebhom kemm jista’ jkun ma jinbidlux. Qalet li importanti li fl-istess grupp ikun hemm dejjem l-istess tfal biex ikunu qishom familja ma’ xulxin u b’hekk dejjem jonqos ir-riskju li jkun hemm trasmissjoni lil ħaddieħor. Ara wkoll: Żewġ każijiet ġodda ta’ Covid-19, 8 oħra mfejqa "
2020-06-03,S’issa ma ħareġ ħadd pożittiv għall-Covid-19 b’rabta maċ-ċelebrazzjoni fuq il-Fosos,https://www.tvm.com.mt/mt/news/sissa-ma-hareg-hadd-pozittiv-ghall-covid-19-brabta-mac-celebrazzjoni-fuq-il-fosos/,"Is-Supretendent tas-Saħħa Pubblika Charmaine Gauci qalet li l-awtoritajiet tas-saħħa għamlu analiżi tal-persuni li fl-aħħar jiem marru jagħmlu swab test, fejn ammont minnhom kienu mill-Floriana. Waqt il-bulettin mediku tal-lum, TVM staqsa jekk kienx hemm persuni li rriżultaw pożittivi għall-Covid-19, fid-dawl tal-fatt li wara ċ-ċelebrazzjoni fuq il-Fosos il-ġimgħa li għaddiet l-awtoritajiet tas-saħħa kienu appellaw lil dawk preżenti biex imorru jagħmlu test. Prof Gauci qalet li huwa diffiċli li tidentifika eżatt lill-individwi kollha, iżda skont ir-rekords ta’ dawk li għamlu swab test fl-aħħar jiem u li huma mill-Floriana, ħadd minnhom ma rriżulta pożittiv. Ara wkoll: Żewġ każijiet ġodda ta’ Covid-19, 8 oħra mfejqa Kampjonat bil-kontroversji sal-aħħar: Rabja għaċ-ċelebrazzjonijiet minn partitarji ta’ Floriana FC "
2020-06-03,"Żewġ każijiet ġodda ta’ Covid-19, 8 oħra mfejqa",https://www.tvm.com.mt/mt/news/zewg-kazijiet-godda-ta-covid-19-8-ohra-mfejqa/,"Bejn ilbieraħ u llum kienu kkonfermati żewġ każijiet ġodda ta’ Covid-19 f’Malta, wara li saru 1,113-il test. Is-Supretendent tas-Saħħa Charmaine Gauci qalet li mill-bieraħ ‘l hawn 8 persuni oħra ġew iddikjarati mfejqa. Minn nhar il-Ġimgħa sallum. ġew iddikjarati mfejqa b’kollox 48 persuna. It-total ta’ persuni li ttestjaw pożittiv għal Covid-19 huwa ta’ 622, li minnhom 51 għadhom attivi. Il-Professur Charmaine Gauci tat id-dettalji tal-każijiet li rriżultaw pożittivi minn nhar il-Ġimgħa. Il-Ġimgħa rriżultaw pożittivi għall-Covid-19 żewġ barranin – wieħed Ingliż ta’ 77 sena li kien pazjent fl-isptar Karin Grech. Hu kellu d-deni fid-29 ta’ Mejju u għaddejja investigazzjoni dwar dan il-każ. Il-każ l-ieħor hu ta’ raġel Pakistani li jgħix Malta u rritorna fuq titjira ta’ ripatrijazzjoni lejn Malta fis-27 ta’ Mejju. Il-Professur Gauci qalet li dan kien diġà fi kwarantina. Is-Sibt ma kien hemm l-ebda każ ġdid u l-Ħadd kien hemm każ wieħed. Din kienet mara ta’ 23 sena li fil-31 ta’ Mejju kellha d-deni, uġigħ ta’ ras u tal-muskoli. Il-Professur Gauci qalet li din il-mara ma kinetx qed taħdem. Is-Supretendent tas-Saħħa Pubblika qalet li t-Tnejn irriżultat pożittiva għall-Covid-19 mara Indjana li hija parti minn grupp ta’ carers f’Karin Grech li jgħixu fl-istess appartament u li kienu fi kwarantina. Il-Professur Gauci qalet li ż-żewġ każijiet ġodda tal-aħħar 24 siegħa huma l-mara u l-bint ta’ sena u xahrejn tal-Pakistani li rriżulta pożittiv għall-Covid-19 il-Ġimgħa. Qalet li dawn kienu waslu Malta fid-19 ta’ Mejju u għaddew minn Frankfurt. Huma diġà kwarantina u bdew juru sintomi wara li ngħaqad magħhom ir-raġel fil-bidu ta’ Ġunju. Il-Professur Gauci qalet li l-probabiltà hi li l-mara u l-bint ħadu l-virus mir-raġel. Is-Supretendent tas-Saħħa Pubblika qalet li minn nhar il-Ġimgħa l-pajjiż se jidħol f’fażi oħra u bir-responsabilità ta’ kulħadd, il-każijiet ġodda ta’ Covid-19 jibqgħu ikunu baxxi. Żiedet tgħid li hi se tibda tgħaddi l-informazzjoni lill-ġurnalisti b’mezzi oħra u mhux aktar permezz ta’ bulettin mediku f’konferenza tal-aħbarijiet li tixxandar dirett. Tista’ ssegwi l-konferenza hawn: Ara wkoll: S’issa ma ħareġ ħadd pożittiv għall-Covid-19 b’rabta maċ-ċelebrazzjoni fuq il-Fosos Inqas tfal fiċ-child care centres u fi gruppi li ma jinbidlux B’rata ta’ trażmissjoni taħt 0.5 persuni vulnerabbli jistgħu joħorġu anki għax-xogħol Sa 75 f’post wieħed u mhux iktar minn persuna għal kull 4 metri kwadri  "
2020-06-03,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-11/,"Is-Supretendent tas-Saħħa Charmaine Gauci llum se tkun qed taġġorna lill-pubbliku dwar is-sitwazzjoni tal-Covid-19 f’Malta. Għall-konferenza tal-aħbarijiet tal-lum il-ġurnalisti ġew mistiedna jattendu fiżikament għall-ewwel darba wara diversi ġimgħat, hekk kif l-intervent tal-ġurnalisti kien qed isir b’mod remot minħabba d-distanza soċjali Ix-xandira diretta tibda għall-ħabta tan-12.30pm u bħas-soltu tixxandar fuq TVM, tvm.com.mt, Radju Malta u l-paġna ta’ Facebook Television Malta. Ilbieraħ l-awtoritajiet tas-saħħa ħabbru każ ġdid ta’ Covid-19 f’Malta, waqt li 17 oħra ġew iddikjarati mfejqa."
2020-06-03,Ġenituri jappellaw biex jibqgħu bl-għażla tat-telework ma’ min iħaddimhom,https://www.tvm.com.mt/mt/news/genituri-jappellaw-biex-jibqghu-bl-ghazla-tat-telework-ma-min-inhaddimhom/,"L-Assoċjazzjoni Maltija tal-Ġenituri ta’ Studenti ta’ Skejjel Statali (MAPSSS) qalet li fid-dawl tal-fatt li l-iskejjel se jibqgħu magħluqin sa tmiem is-sena skolastika, xi ħaġa li MAPSSS taqbel magħha, l-Assoċjazzjoni tappella lill-gvern biex jiżgura li ġenituri li bħalissa qed jagħmlu home-schooling ta’ uliedhom, u li għandhom arranġamenti ta’ telework ma’ min iħaddimhom, jibqgħu bl-għażla li jużaw it-telework. Filwaqt li rreferiet għall-konferenza li l-Prim Ministru għamel fl-1 ta’ Ġunju, dwar it-tneħħija ta’ ħafna mir-restrizzjonijiet relatati mal-COVID19, b’mod partikolari d-dikjarazzjoni li “l-ħaddiema kollha huma mistennija jirritornaw għax-xogħol nhar il-Ġimgħa 5 ta’ Ġunju”, l-MAPSSS qalet ukoll li l-ġenituri li ma għandhomx telework u li qed jassistu fit-tagħlim virtwali ta’ uliedhom, ma għandhomx ikunu mistennija jmorru lura fuq il-post tax-xogħol qabel jibda jingħata s-servizz ta’ SkolaSajf/Klabb316 fl-1 ta’ Lulju. MAPSSS esprimiet tħassib li jekk il-gvern ma jipprovdix linji gwida ċari, il-ġenituri qed jirriskjaw li jitilfu l-impjieg tagħhom, fid-dawl tal-fatt li min iħaddimhom qed jistennihom lura x-xogħol jumejn oħra. Barra minn hekk, tkompli l-istqarrija tal-MAPSSS, il-ġenituri għandhom ma ngħataw l-ebda dettalji dwar il-protokolli ta’ Saħħa u Sigurtà li se jittieħdu fiċ-ċentri ta’ Skola Sajf, Child Care Centres, Klabb 316 jew kwalunke skola tas-sajf oħra. Din l-informazzjoni hi kruċjali biex il-ġenituri jieħdu deċiżjoni infurmata. MAPSSS temmet tgħid li fid-dawl taċ-ċirkustanzi, ir-responsabbiltà prinċipali tal-ġenituri tibqa’ li jieħdu ħsieb uliedhom, u għandhom ikunu mgħejjuna jagħmlu dan. Ara wkoll: SkolaSajf se tiftaħ fl-1 ta’ Lulju li ġej "
2020-06-03,L-Iżvezja tammetti li kien messha imponiet restrizzjonijiet,https://www.tvm.com.mt/mt/news/l-izvezja-tammetti-li-kien-messha-imponiet-restrizzjonijiet/,"L-epidemoloġista tal-istat Svediż li kien il-moħħ wara l-politika tal-pajjiż li ma jimponix lockdown, ammetta li kien ikun aħjar kieku l-pajjiż impona restrizzjonijiet sabiex jikkontrolla l-imxija tal-virus. Għal xhur sħaħ Anders Tegnell iddefenda l-mod li adotta hu filwaqt li kkritika pajjiżi oħra għal-lockdowns li mponew. Iżda l-Erbgħa filgħodu waqt intervista fuq Sveriges Radio, huwa qal li fil-pajjiż mietu wisq nies minħabba l-Covid-19. L-Iżvezja għandha l-ogħla rata ta’ mwiet mill-coronavirus ras għal ras fid-dinja. Fl-Iżvezja, aktar minn 4,400 persuna mietu filwaqt li fil-pajjiżi ġirien, in-Norveġja, id-Danimarka u l-Finlandja, l-ammont ta’ mwiet kien inqas minn 600."
2020-06-03,Qorti fl-Afrika t’Isfel tiddeċiedi li r-restrizzjonijiet imorru kontra l-kostituzzjoni,https://www.tvm.com.mt/mt/news/qorti-fl-afrika-tisfel-tiddeciedi-li-r-restrizzjonijiet-imorru-kontra-l-kostituzzjoni/,"Qorti fl-Afrika t’Isfel sabet li xi wħud mir-restrizzjonijiet li mpona l-Gvern biex irażżan l-imxija tal-Covid-19 huma invalidi u jmorru kontra l-kostituzzjoni. L-Afrika t’Isfel imponiet fost l-aktar restrizzjonijiet stretti fid-dinja. Fost ir-restrizzjonijiet li mpona l-pajjiż hemm li ma jsirx bejgħ ta’ sigaretti u ta’ alkoħol. Fl-aħħar jiem saru protesti quddiem il-parlament sabiex wara disa’ ġimgħat ta’ projbizzjoni, jitħallew jixtru s-sigaretti. Il-grupp Liberty Fighters Network fetaħ kawża kostituzzjonali kontra l-Gvern tal-Afrika t’Isfel dwar il-miżuri li ħabbar il-President Cyril Ramaphosa. Il-Qorti fil-kapitali Pretoria qatgħetha li r-restrizzjonijiet m’għandhomx rabta diretta mat-trażżin tal-imxija tal-Covid-19. Madankollu, il-Qorti ssospendiet is-sentenza għal 14-il ġurnata biex il-Gvern jirrevedi r-restrizzjonijiet. Il-kabinett qal li se jirrevedihom iżda għalissa l-miżuri jridu jibqgħu fis-seħħ. Fl-1 ta’ Mejju wara xahar lockdown, il-pajjiż naqqas il-livell ta’ allert minn 5 għal 4. Fit-3 ta’ Ġunju nieżel għal livel 3. Il-ġimgħa li għaddiet reġa’ beda jinbiegħ l-alkoħol wara li kien ilu projbit xahrejn. Ġemgħat ta’ nies għadhom projbiti ħlief jekk qed jattendu funerali jew għax-xogħol. Ivjaġġar bejn provinċji ukoll huwa projbit u t-titjiriet internazzjonali tħassru kollha ħlief biex jiġu ripatrijati ċittadini. L-Afrika t’Isfel għandha l-ogħla ammont ta’ każijiet ta’ coronavirus fil-kontinent Afrikan b’madwar 30,000 infezzjoni u sa’ issa mas-700 mewt. Ara wkoll: ARA: Mil-lum in-nies fl-Afrika t’Isfel jerġgħu jitħallew jixtru l-alkoħol "
2020-06-03,L-ibuprofen qed tkun studjata bħala trattament għall-Covid-19,https://www.tvm.com.mt/mt/news/l-ibuprofen-qed-tkun-studjata-bhala-trattament-ghall-covid-19/,"Minkejja t-tħassib li tqajjem fl-eqqel tal-pandemija b’rabta mal-mediċina ibuprofen, din issa qed tiġi studjata bil-għan li tintuża bħala trattament għall-Covid-19. Diversi ġimgħat ilu kien qed jiġi rrappurtat li l-ibuprofen, li tintuża kontra l-infjammazjoni u biex ittaffi l-ugigħ, tista’ tiggrava s-sintomi tal-Covid-19, u għalhekk kien qed jiġi rrakkomandat biex minflok in-nies jużaw il-paracetamol. Madandakollu din il-biża’ rriżultat li ma kinitx iġġustifikata, wara studju li sar mill-kummissjoni għall-mediċina, fejn din ikkonkludiet li l-ibuprofen, bħall-paracetamol, ittaffi s-sintomi simili għal dawk tal-influwenza u tniżżel id-deni. Xjentisti mill-istptar ta’ Londra Guy’s and St Thomas u King’s College jemmnu li l-ibuprofen tista’ ttaffi problemi tan-nifs ikkawżati mill-Covid-19, u tnaqqas il-bżonn ta’ ventilator għall-pazjenti. L-istudju, li ssejjaħ Liberate, se juża formula differenti tal-ibuprofen, minflok il-pilloli li jintużaw normalment. Provi li saru fuq l-annimali s’issa wrew li din il-mediċina tista’ ttaffi l-problemi tan-nifs, u issa se tkun qed tiġi ppruvata wkoll fuq pazjenti bil-Covid-19."
2020-06-03,Illum l-Italja tiftaħ il-pajjiż għat-turiżmu mill-Ewropa bla kwarantina,https://www.tvm.com.mt/mt/news/illum-l-italja-tiftah-il-pajjiz-ghat-turizmu-mill-ewropa-bla-kwarantina/,"Mil-lum l-Italja reġgħet fetħet il-pajjiż għat-turiżmu mill-maġġoranza tal-pajjiżi Ewropej. Turisti minn 25 pajjiż fiż-żona Schengen jistgħu jivjaġġaw lejn l-Italja, mingħajr il-bżonn li t-turisti joqgħodu fi kwarantina meta jaslu fil-pajjiż. Madanakollu mhux il-pajjiżi Ewropej kollha se jippermettu vjaġġar lejn l-Italja, fosthom l-Iżvizzera u l-Greċja. Malta se tkun qed tippermetti vjaġġi biss lejn Sardegna u Sqallija, u dawk li jiġu minn reġjuni oħra obbligati joqgħodu fi kwarantina. It-Taljani jistgħu wkoll jerġgħu jibdew jivjaġġaw f’pajjiżhom stess wara l-lockdown li beda fil-bidu ta’ Marzu, bl-Italja tkun l-ewwel pajjiż Ewropew li jiddikjara lockdown biex inaqqas l-imxija tal-Covid-19. Il-ftuħ mill-ġdid għat-turiżmu u t-tneħħija tar-restrizzjonijiet fl-Italja ġabet reazzjonijiet imħallta, b’uħud mill-esperti tas-saħħa jesprimu l-fehma li l-pajjiż qed jgħaġġel wisq. Il-Ministru għas-Saħħa Roberto Speranza qal lill-midja Taljana li l-Gvern kien qed jieħu riskju kkalkulat biex imexxi fażi ġdida f’dan iż-żmien tal-Covid-19.  "
2020-06-02,‘Morna tajjeb iżda rridu noqogħdu aktar attenti minn qatt qabel’ – il-Professur Scerri dwar il-Covid-19 f’Malta,https://www.tvm.com.mt/mt/news/il-coronavirus-jaf-jisparixxi-minn-malta-il-professur-scerri/,"Konsulent ewlieni tal-ġenetika jemmen li fi żmien ġimagħtejn oħra l-coronavirus jekk nibqgħu attenti jaf jisparixxi minn Malta. Il-Professur Christian Scerri qal li issa li se jitneħħew aktar miżuri restrittivi, importanti li l-Maltin ikomplu jżommu d-distanza soċjali. Intant, l-Għaqda Dinjija tas-Saħħa qalet li mhemmx prova li l-virus iddgħajjef kif argumentaw xi tobba fl-Italja u Spanja. F’Malta, ir-rata ta’ trasmissjoni tal-COVID magħrufa bħala l-R factor niżlet għal żero punt ħamsa (0.5) li fi kliem il-konsulent tal-ġenetika u l-fiżjoloġija, il-Professur Christian Scerri hija sinjal tajjeb fil-battalja ma’ dan il-virus. “Dak ifisser li kull bniedem qed jinfetta nofs bniedem ieħor, diffiċli timmanġinaha għax jew tinfetta jew ma tinfettax, imma jfisser li biex tinfetta bniedem irid ikollok tnejn infettati, jekk nibqgħu b’din ir-rata f’temp ta’ ġimgħa ġimagħtejn mhux iktar, il-virus litteralment jista’ jkun sparixxa mill-pajjiż.” Il-Professur Scerri xorta kien kawt u stqarr li dan hu żmien kruċjali ħafna għax spjega li sakemm jibqa’ jkun hawn persuna waħda pożittiva, ifisser li l-virus għadu magħna u x’aktarx ġie infettat minn xi ħadd li ma jkollux sintomi. ”Mela aħna rridu nkunu intelliġenti, iva niftħu għax jekk jew b’hekk xi darba minn taħt ix-xelter irridu noħorġu imma kif inti se toħroġ minn taħt ix-xelter trid toqgħod attent li m’hemmx is-sniper moħbi x’imkien jew xi kanun moħbi se jisparalek, u fir-rigward tal-virus ifisser li social distancing inżommuha.” Waqt li saħaq fuq l-importanza tal-ħasil tal-idejn u l-użu tal-maskri, il-konsulent Scerri qal li għad irridu naraw hux se jkollna t-tieni mewġa f’Settembru jew Ottubru meta tfeġġ l-influwenza. Hu tkellem ma’ TVM l-għada li fl-Italja u Spanja nqalgħet kontroversja sħiħa għax tobba ewlenin qalu li l-virus qed jitlef mis-saħħa tiegħu. Madankollu, esperti tal-Għaqda Dinjija tas-Saħħa u għadd ta’ xjentisti qalu li mhemm l-ebda prova xjentifika li l-virus iddgħajjef."
2020-06-02,Studju juri li ż-żgħażagħ komdi jmorru diskoteki basta jkun hemm protokolli,https://www.tvm.com.mt/mt/news/studju-juri-li-z-zghazagh-komdi-jmorru-diskoteki-basta-jkun-hemm-protokolli/,"Lura għan-normalità, iżda fadal xi ftit miżuri li se jibqgħu fis-seħħ fosthom il-limitazzjonijiet fl-operat tad-diskoteki li huma l-kalamita speċjalment għal ġenerazzjoni żagħżugħa. Organizzaturi ta’ festini mfittxija minn eluf f’Malta qalu ma’ Television Malta li l-industrija tista’ taddatta għan-normalità ġdida b’ħarsien mal-protokolli tas-saħħa. Min-nhar il-ġimgħa Malta se tirritorna għan-normalità bi tmiem ta’ diversi miżuri restrittivi li saru fil-pandemija. Fost l-istabbilimenti li se jerġgħu jiftħu hemm il-ħwienet tax-xorb. Minn tmiem il-ġimgħa postijiet bħal Paceville se jerġgħu jingħataw il-ħajja, madanakollu f’dawn il-mekkek tad-divertiment id-diskoteki se jibqgħu magħluqa. James Cassar organizzatur ta’ parties qal li skont studju li għamlu, il-maġġoranza taż-żgħażagħ qalu li jħossuhom komdi joħorġu f’diskoteki basta jiġu segwiti l-protokolli tas-saħħa fosthom l-iġjene u d-distanza soċjali. “L-ewwel nett illum il-ġurnata qed jiżdiedu, in-numru ta’ nies li jistgħu jkunu flimkien. Nagħmlu temperaturi mal-entrances. Sofa sets kulħadd ikun man-nies tiegħu. Inkunu nistgħu naddfu aktar toilets, sanitizers kullimkien.” Mistoqsi jekk realistikament dawn il-protokolli jistgħux jiġu mħarsa f’ambjent ta’ divertiment is-Sur Cassar qal li bħalma setturi oħra kienu kreattivi anke l-industrija tad-divertiment tista’ ssib jista’ soluzzjonijiet għal dawn is-sitwazzjonijiet. “Tisgura mija fil-mija ma jista’ jsir qatt, għalfejn? Dan ilna ngħidu aħna anke mill-awtoritajiet tas-saħħa li l-unika mod li inti tiżgura li wieħed iżomm mal-pariri huwa mill-bniedem stess li jkun responsabli għalhekk xogħlna huwa li nfakkru kontinwament dawn ir-regoli.” Matthew Degiorgio sid ta’ stabbiliment tad-divertiment qal li huma qegħdin jadattaw in-negozji tagħhom għan-normalità ġdida. Stqarr iżda li l-aħjar triq għall-industrija hi li jsir limitu tan-nies li jistgħu jkunu fl-istabbilimenti fl-istess ħin. “Jekk eżempju post jesa’ elf ruħ naħseb jista’ jkun hemm kapaċità ta’ 200 u fl-interess ta’ kulħadd li jkun spaced out u jrid ikun hemm l-ammont ta’ sound adegwat għal club għaliex aħna jekk l-awrotitrajiet jgħidulna tistgħu tiftħu iżda bil-longue music, it’s not gonna work. Aħna jew ħa niftħu bħala club jew inkella nħallu n-nies li jiftħu bħala longues ikomplu bil-longues.” Żied li ma jagħmilx sens li d-diskoteka titħalla topera sal-11 ta’ bil-lejl u li d-deċiżjoni dwar il-futur tal-industrija għandha tkun ċara u konkreta.  "
2020-06-02,L-MCESD u l-Gvern jiltaqgħu bi tħejjija għall-budget ta’ rkupru,https://www.tvm.com.mt/mt/news/l-mcesd-u-l-gvern-jiltaqghu-bi-thejjija-ghall-budget-ta-rkupru/,"Inqas minn ġimgħa mill-budget addizzjonali li l-Gvern ser iressaq nhar it-Tnejn, il-Ministru tal-Finanzi Edward Scicluna ltaqa’ mal-imsieħba soċjali fi ħdan il-Kunsill għall-Iżvilupp Ekonomiku u Soċjali biex flimkien taw ħarsa lejn is-sitwazzjoni finanzjarja u ekonomika tal-pajjiż qabel u wara l-pandemija. Fil-laqgħa, il-Ministru Scicluna spjega wkoll il-pożizzjoni li qed tieħu Malta dwar il-pakketti ta’ għajnuna li qed toffri l-Unjoni Ewropea lill-istati membri. Fl-aħħar ġimgħat kienu bosta r-rappreżentazzjonijiet li l-imsieħba soċjali speċjali mis-setturi ta’ min iħaddem għamlu lill-Gvern biex jingħata l-għajnuna minħabba li kienu milquta ħażin ħafna mill-istaġnar ekonomiku kkawżat mill-pandemija. Il-pass li jmiss issa huwa li l-gvern ikompli jwieżen b’inċentivi biex l-attività ekonomika terġa’ tirrranka. Dan kien l-ispirtu tal-laqgħa bejn il-Ministru tal-Finanzi Edward Scicluna u l-imsieħba soċjali qabel nhar it-Tnejn il-Professur Scicluna jippreżenta fil-Parlament budget addizzjonali. Fil-laqgħa, il-Ministru Scicluna ta ħarsa lejn l-andament tal-ekonomija Maltija mill-indikaturi tal-istatistika li fost oħrajn urew li fl-ewwel tliet xhur tas-sena, l-ekonomija Maltija sostniet it-tkabbir ekonomiku ta’ 0.5 fil-mija. Il-Ministru Sclcluna qal li l-Budget ta’ nhar it-Tnejn ser ikollu numru ta’ inċentivi biex in-negozji u ċ-ċittadini Maltin jirkupraw il-kunfidenza ekonomika ħalli r-rota ekonomika terġa’ ddur. Huwa qal li l-gvern li fl-aħħar ġimgħat nieda pakketti ta’ għajnuniet kompla jikkunsidra l-proposti oħrajn li saru mill-imsieħba soċjali biex dan il-budget ikun wieħed effettiv għall-irkupru tal-ekonomija. Żied jgħid li dan mhuwiex żmien għal miżuri ta’ awsterita imma ta’ stimolu tal-ekonomija. Il-Ministru spjega li Malta approvat l-erba’ pakketti ta’ għajnuna li tfasslu mill-Unjoni Ewropea għal pajjiżi membri b’sens ta’ solidarjetà. Żied jgħid iżda li fuq l-aħħar pakkett ta’ €750 biljun, filwaqt li Malta qablet fil-prinċipji, għandha riservi kbar dwar il-proposti tal-Kummissjoni Ewropea li ser tkun qed targumenta fuqhom fil-Kunsill Ewropew għaliex bit-taxxi li qed tipproponi, jolqtu fil-laħam il-ħaj tal-ekonomija Maltija. Il-Ministru fisser li bil-proposti tal-Kummissjoni, Malta b’differenza minn pajjizi oħra, ser tkun intitolat aktar għal self milli għal għotjiet. Il-Ministru Scicluna qal li t-taxxi proposti mill-Kummissjoni fosthom fuq l-ivvjaġar bl-ajru u l-bunkering, mhumiex fl-interess ta’ Malta. Fil-bidu tal-laqgħa, il-Ministru responsabbli mid-Djalogu Soċjali Carmelo Abela rringrazzja lis-settur privat li żammew l-impjegati tagħhom u taw prova li l-ekonomija Maltija kienet riżeljanti anke f’dawn iċ-ċirkustanzi diffiċli tal-pandemija."
2020-06-02,"ARA: X’inhuma l-kundizzjonijiet u linji gwida ta’ mitigazzjoni għall-ħwienet tat-tpinġija, pixxini u ċinema fost oħrajn?",https://www.tvm.com.mt/mt/news/ara-xinhuma-l-kundizzjonijiet-u-linji-gwida-ta-mitigazzjoni-ghall-hwienet-tat-tpingija-pixxini-u-cinema-fost-ohrajn/,"Hekk kif min-nhar il-Ġimgħa 5 ta’ Ġunju se jiġu rilaxxati l-maġġoranza tal-miżuri restrittivi b’rabta mal-Covid-19, il-Gvern ħabbar il-kundizzjonijiet u linji gwida ta’ mitigazzjoni għall-bqija tal-ħwienet u negozji fosthom dawk tat-tpinġija u ċ-ċinema. Il-ħajja donnha se tirritorna lura għan-normal iżda l-prinċipji u miżuri ta’ distanza soċjali, iġenje kif ukoll diżinfettazzjoni u l-użu tal-maskri jew visors iridu jibqgħu jiġu osservati minn kulħadd. Dan kemm min-negozji, kif ukoll mill-pubbliku in ġenerali. Fost dawn il-lingji gwida mħabbra hemm ukoll informazzjoni għall-mużewijiet u postijiet marbuta mal-kultura, is-servizzi marbuta mal-massaġġi, is-servizzi marbuta mal-mediċina Ċiniża, u pixxini u postijiet marbuta mad-divertiment fuq ġewwa. Miżura komuni hi ż-żamma tal-informazzjoni tal-klijent, bl-awtoritajiet jirrakomondaw li għal raġunijiet ta’ contact tracing id-dettalji personali tal-klijenti għandhom jinżammu għall-28 ġurnata. Fost dawn ħarġu wkoll linji gwida għal persuni vulnerabbi kif ukoll għall-uffiċini u postijiet tax-xogħol. Għal aktar dettali wieħed jista’ jżur https://deputyprimeminister.gov.mt/en/health-promotion/covid-19/Pages/mitigation-conditions-and-guidances.aspx?fbclid=IwAR0Aev9zYeFh4rl_DqeslGq4_3BuZNej8L0aIcH1HODLiT8Lf4herD5PfX0"
2020-06-02,Se jerġgħu jibdew iż-żjarat lill-priġunieri,https://www.tvm.com.mt/mt/news/se-jergghu-jibdew-iz-zjarat-lill-prigunieri/,"Min-nhar il-Ġimgħa jissoktaw iż-żjarat lill-priġunieri fil-Faċilità Korrettiva ta’ Kordin hekk kif jintemmu l-maġġoranza tar-restrizzjonijiet marbuta ma’ COVID-19. Fi stqarrija ngħad li bil-għan li fil-faċilità jibqgħu jittieħdu l-prekawzjonijiet meħtieġa, f’dawn iż-żjarat mhux se jkun hemm kuntatt fiżiku bejn ir-residenti u l-persuni li jżuruhom. Il-Ministru għall-Intern, is-Sigurtà Nazzjonali u l-Infurzar tal-Liġi Byron Camilleri fisser kif filwaqt li wieħed dejjem irid ikun kawt huwa ċar li dan hu riżultat tal-pjan ta’ kontinġenza li kellha t-tmexxija tal-faċilità. L-uffiċjali korrettivi, li ilhom madwar tliet xhur jirrapportaw għal ġimgħa ta’ xogħol konsekuttiva, ukoll se jkunu qed jirritornaw għar-rutina normali."
2020-06-02,Xejn isbaħ minn tbissima u ftit pożittività – Ivan Grech u sħabu jinterpretaw ‘Happy’,https://www.tvm.com.mt/mt/news/xejn-isbah-minn-tbissima-u-ftit-pozittivita-ivan-grech-u-shabu-jinterpretaw-happy/,"F’dawn l-aħħar ġimgħat il-kantant tal-grupp Winter Moods, Ivan Grech, hu u jqelleb fuq il-midja soċjali ġie wiċċ imb wiċċ ma’ verżjoni rock il-ġmiel tagħha tal-kanzunetta ‘Happy’ tal-kantant Amerikan Pharrell Williams. Liema kanzunetta daqqha ħabib tiegħu, il-kitarrist Chalie Muscat. Filwaqt li l-verżjoni tas-Sur Muscat niżlitlu għasel, is-Sur Grech issuġġerielu jkompli jżewwaq il-kanzunetta billi jżidilha l-kant mal-melodija. Għall-ewwel, lis-Sur Muscat qallu biex jara jirnexxilux isib ‘il xi ħadd li jista’ jagħtih daqqa t’id. Imbagħad, is-Sur Grech donnu tħajjar u qallu biex jagħmluha flimkien. Iż-żewġ artisti daħlu għaliha b’ruħhom u b’ġisimhom. Flimkien, emendaw il-verżjoni rock kif meħtieġ b’tali mod li leħen Ivan jamalgama bis-sħiħ mal-melodija u jpaxxi ‘l-widna tal-pubbliku b’suċċess. Fl-isfond tal-filmat tal-kanzunetta, il-kantant tal-grupp Winter Moods stqarr fuq Facebook li minħabba l-perjodu straordinarju li ninsabu fih il-vidjo mużikali tal-kanzunetta kellu jkun magħmul minn għadd ta’ filmati maħdumin mid-dar. Lis-Sur Grech il-limitazzjonijiet tal-mument qajla xekkluh. Il-kantant ikkuntattja ftit ħbieb tal-qalb tiegħu u lkoll minn darhom irnexxielhom ifasslu filmat mill-aktar ħelu msejjes fuq kull xorta ta’ żfin u kant riżultat tar-ritmu mgħaġġel tal-kanzunetta li bla ma trid inissillek tbissima."
2020-06-02,"Każ ġdid ta’ COVID-19, ifiqu 17-il persuna",https://www.tvm.com.mt/mt/news/kaz-gdid-ta-covid-19-ifiqu-17-il-persuna/,"Fl-aħħar 24 siegħa saru 1,071 test u minnhom ħareġ każ wieħed biss pożittiv. Fuq nota pożittiva fiequ 17-il persuna. B’hekk issa hemm 57 każ attiv u fiequ 554 persuna."
2020-06-02,Se jinfetħu aktar destinazzjonijiet meta l-awtoritajiet tas-saħħa jagħtu l-permess,https://www.tvm.com.mt/mt/news/il-ministeru-ghat-turizmu-u-l-mta-jilqghu-l-ahbar-tal-ftuh-tal-ajruport/,"Il-Ministeru għat-Turiżmu flimkien mal-Awtorità Maltija għat-Turiżmu esprimew is-sodisfazzjon tagħhom għall-aħbar li mill-1 ta’ Lulju l-Ajruport se jiftaħ il-bibien tiegħu għal titjiriet kummerċjali. Ilbieraħ, waqt konferenza tal-aħbarijiet, il-Prim Ministru Robert Abela kkonferma li l-Maltin se jkunu jistgħu jżuru 19-il pajjiż, iżda se jkunu permessi biss titjiriet diretti. Dawn huma Sardinja, L-Iżlanda, l-Islovakkja, Ċipru, Sqallija, il-Litwanja, Iżrael, il-Latvja, in-Norveġja, l-Estonja, l-Ungerija, l-Awstrija, l-Iżvizzera, id-Danimarka, il-Lussemburgu, il-Ġermanja, ir-Repubblika Ċeka, il-Finlandja u l-Irlanda. Il-Ministeru flimkien mal-Awtorità qalu li aktar ‘il quddiem meta l-awtoritajiet tas-saħħa jagħtu l-permess tagħhom se jinfetħu aktar destinazzjoni. Il-Ministru għat-Turiżmu Julia Farrugia Portelli qalet li din id-deċiżjoni ssaħħaħ l-istqarrijiet preċedenti li Malta se tkun tista’ tgawdi s-sajf. Stqarret li r-rilaxx tal-miżuri sar bir-reqqa wara studju mill-awtoritajiet tas-saħħa. Kompliet tgħid li dan se jsaħħaħ il-kunfidenza fin-nies sabiex l-ekonomija kif ukoll it-turiżmu jkomplu jissaħħew. Min-naħa tiegħu, iċ-Chairman tal-Awtorità Maltija għat-Turiżmu, Gavin Gulia qal li matul l-aħħar xahrejn u nofs l-industrija tal-ospitalità u l-ivvjaġġar ħassew l-isfida li ġabet magħha l-pandemija COVID-19. Qal li issa, illum il-ġurnata, jistgħu jibdew jerġgħu jinfetħu l-fruntieri, iħares ‘il quddiem għal dawn ix-xhur li ġejjin. Ara wkoll: Ara liema huma l-pajjiżi li l-Maltin jistgħu jsiefru lejhom minn Lulju Il-Maltin se jkunu jistgħu jsiefru lejn 19-il pajjiż minn Lulju "
2020-06-02,Il-COVID-19 tħarbat il-pjanijiet tal-artisti – artisti b’ġejjieni inċert,https://www.tvm.com.mt/mt/news/il-covid-19-tharbat-il-pjanijiet-tal-artisti-artisti-bgejjieni-incert/,"Il-Covid-19 ħarbtet ukoll il-pjani tal-artisti li jaqilgħu l-ħobża ta’ kuljum mit-talenti tagħhom b’wirjiet u kunċerti kanċellati. Il-baritonu Joseph Lia u martu, ir-Russa Natalia Rakjmatulina, ħassru diversi kunċerti fosthom fir-Russja bħala parti miċ-ċelebrazzjonijiet tal-75 sena minn tmiem it-tieni gwerra dinja. Qal li ċ-ċirkustanzi kif żvolġew ma ppermettawx li dan isir, u il-koppja kemm separatament kif wkoll bħala duo kellhom iħassru wkoll l-parteċipazzjoni tagħom f’diversi festivals ta’ mużika klassika. Għad hemm ukoll għadd ta’ domandi li m’humiex imwieġba dwar il-ġejjieni. “Ma nafux jekk irridux nagħmlu kwarantina, ma nafux jekk meta jiftħu l-ajruporti is-swali kemm se jkunu jilqgħu nies, jekk in nies hux se jibqgħu xettiċi biex jiġu l-kunċerti diġà ma kinux xi kunċerti mainsiteam ta’ xi elfejn ruħ kienu kunċerti li huma pjuttost ta’ skala iżgħar u ma nafux kif l-udjenzi se jirreaġġixxu meta jiftħu dawn is-swali”. Joseph qal li minkejja d-diffikultajiet, il-koppja aġġustat għar-realtà ġdida u dan billi fost affarijiet oħra saħħet il-preżenza tagħha fuq il-media soċjali. “Ikkolaborajt ma’ żewġ persuni Russi, waħda poetessa, Yana Psaila titkellem bil-Malti u taqleb mir- Russu għall-Malti u Yuri Charyguine u flimkien għaqqadna poeżija , Yana traduċiietha għal storja li sseħħ ġos shelter tas-suldati u lpoeżija tirrakkonta storja tat-Tieni Gwerra Dinija” Joseph Lia qal li jittama li l-folja tinqaleb malajr kemm jista jkun biex l-artisti jkunu jistgħu ikomplu bil-karriera tagħhom. Irikonoxxa li filwaqt li l-media soċjali qed tibni pont indispensabbli bejn l-artisti u l-udjenzi minħabba l-aċċessibilt għall-mezzi teknoloġiċi, xejn ma jieħu post kunċerti live fit-teatri."
2020-06-01,Ara liema huma l-pajjiżi li l-Maltin jistgħu jsiefru lejhom minn Lulju,https://www.tvm.com.mt/mt/news/ara-liema-huma-l-pajjizi-li-l-maltin-jistghu-jsiefru-lejhom-minn-lulju/,"Wara li tard ilbieraħ il-Ministru għat-Turiżmu Julia Farrugia Portelli ħabbret li l-Maltin se jkunu jistgħu jżuru 19-il pajjiż meta l-ajruport jerġa’ jibda jopera titjiriet normali mill-1 ta’ Lulju, illum il-Prim Ministru Robert Abela ħabbar l-ismijiet ta’ dawn il-pajjiżi. Waqt konferenza tal-aħbarijiet li matulha tħabbar ir-rilaxx tal-maġġoranza tal-miżuri restrittivi minn nhar il-Ġimgħa, il-Prim Ministru kkonferma li l-Maltin se jkunu jistgħu jżuru 19-il pajjiż, iżda se jkunu permessi biss titjiriet diretti. Dawn huma Sardinja, L-Iżlanda, l-Islovakkja, Ċipru, Sqallija, il-Litwanja, Iżrael, il-Latvja, in-Norveġja, l-Estonja, l-Ungerija, l-Awstrija, l-Iżvizzera, id-Danimarka, il-Lussemburgu, il-Ġermanja, ir-Repubblika Ċeka, il-Finlandja u l-Irlanda. Mistoqsi mill-ġurnalisti dwar kwarantina għal dawk li jiġu minn barra, Dr Abela ċċara li mhux se jkun hemm kwarantina għal dawk li jiġu minn dawn il-pajjiżi, iżda se jkun hemm kwarantina għal min jiġi minn pajjiżi oħra. Kien iċċarat li ċittadini ta’ pajjiżi oħra, jew dawk li kienu vjaġġaw lejn pajjiż mhux ikkunsidrat sigur, iridu jkunu ilhom erba’ ġimgħat f’wieħed minn dawn id-19-il pajjiż eżatt qabel ma jaslu Malta biex ma jinżammux kwarantina. Is-Supretendent tas-Saħħa Charmaine Gauci spjegat li d-19-il pajjiż ġew magħżula abbażi ta’ kemm qed jagħmlu testijiet, il-każijiet li kellhom, u anki l-ammont ta’ mwiet. Ara hawn il-konferenza: Ara wkoll: Minn nhar il-Ġimgħa se jiġu rilaxxati kważi l-miżuri kollha, iżda l-maskri se jibqgħu jintlibsu “Malta rebħet il-gwerra kontra l-Covid-19” Se jinfetħu l-kumplament tal-ħwienet u ċ-ċentri tal-ħarsien tat-tfal "
2020-06-01,Se jinfetħu l-kumplament tal-ħwienet u ċ-ċentri tal-ħarsien tat-tfal,https://www.tvm.com.mt/mt/news/se-jinfethu-l-kumplament-tal-hwienet-u-c-centri-tal-harsien-tat-tfal/,"Is-Supretendent tas-Saħħa Pubblika, Charmaine Gauci, qalet li s-sitwazzjoni tal-Covid-19 kienet ikkontrollata f’Malta, fejn għalkemm ħafna nies inżammu d-dar iżda tpoġġew fi kwarantina. Semmiet il-fatt li l-RT erġajna niżżilniha, u din kienet sforz il-ħidma u s-sagrifiċċji ta’ kulħadd. Qalet li l-miżuri ġew rilaxxati wara evalwazzjoni tar-riskju, u kienu akkumpanjati dejjem b’miżuri ta’ mitigazzjoni. Ħabbret li għalhekk ninsabu f’pożizzjoni biex ċertu ħwienet li kienu għadhom ma nfetħux, issa se jinfetħu minn nhar il-Ġimgħa li ġej. Se jinfetħu wkoll iċ-childcare centres b’differenza, u jekk is-sitwazzjoni tibqa’ tajba jinfetħu ċentri edukattivi oħra ‘l quddiem. Għall-mistoqsijiet tal-ġurnalisti, Prof Gauci spjegat li jrid ikun hemm inqas tfal f’kull ċentru, u prinċipju bażiku li jrid jiġi osservat hu li kemm jista’ jkun dawn ma joqgħodux jinbidlu u jibqgħu fl-istess grupp daqslikieku huma familja. Prof Gauci qalet li xi avvenimenti wkoll se jitħallew isiru, iżda mhux avvenimenti tal-massa bħal ma kellna s-sajf li għadda, għax il-prinċipju ta’ distanza soċjali jrid jibqa’ jinżamm. Ara l-konferenza hawn: Ara wkoll: Minn nhar il-Ġimgħa se jiġu rilaxxati kważi l-miżuri kollha, iżda l-maskri se jibqgħu jintlibsu “Malta rebħet il-gwerra kontra l-Covid-19” Ara liema huma l-pajjiżi li l-Maltin jistgħu jsiefru lejhom minn Lulju "
2020-06-01,“Malta rebħet il-gwerra kontra l-Covid-19”,https://www.tvm.com.mt/mt/news/malta-rebhet-il-gwerra-kontra-l-covid-19/,"Id-Deputat Prim Ministru u Ministru għas-Saħħa Chris Fearne qal li l-pajjiż rebaħ il-gwerra kontra l-Covid-19. F’konferenza tal-aħbarijiet Dr Fearne qal li ma jfissirx li għax pajjiżi oħra għadhom fil-gwerra, Malta trid tibqa’ fil-gwerra wkoll. Qal li llum l-R-factor huwa 0.5 u dan huwa baxx ħafna. Id-Deputat Prim Ministru qal li llum il-pajjiż għandu sistema tas-saħħa ppreparata għal kull każ ta’ epidemija, sew jekk hi Covid-19 kif ukoll epidemija oħra inkluż mewġa ta’ influwenza staġjonali. Dr Fearne qal li d-differenza bejn Frar u Marzu u s-sitwazzjoni llum, hi li fi Frar il-pajjiż kien qed idaħħal sistema biex tilqa’ għall-mewġ u llum din is-sistema qiegħda hemm u tista’ tiġi attivata għal kull eventwalità. Qal li llum il-pajjiż reġa’ beda jagħti s-servizzi kważi kollha tas-saħħa filwaqt li għandu biżżejjed ilbies protettiv, biżżejjed tagħmir, l-istaff imħarreġ, laboratorji attrezzati, u spazji biżżejjed ġewwa u barra mill-isptar. Id-Deputat Prim Ministru saħaq li għalkemm il-pajjiż qed f’sitwazzjoni fejn jista’ jieħu passi lejn in-normalità u qed jillaxka r-restrizzjonijiet b’moħħu mistrieħ, irid jibqa’ fuq allert. Temm jgħid li dak li l-pajjiż rebaħ bis-saħħa tal-poplu, illum jista’ jissarraf fis-saħħa tal-ekonomija biex il-pajjiż jimxi ‘l quddiem. Mistqosi mill-ġurnalisti meta se jkunu jistgħu jinfetħu l-knejjes u ssir il-quddie, Dr Fearne qal li saru diskussjonijiet li minn nofs Ġunju se jkunu jistgħu isiru xi quddisiet u li d-dettalji se tkun qed tħabbarhom il-Kurja. Ara wkoll: Minn nhar il-Ġimgħa se jiġu rilaxxati kważi l-miżuri kollha, iżda l-maskri se jibqgħu jintlibsu Se jinfetħu l-kumplament tal-ħwienet u ċ-ċentri tal-ħarsien tat-tfal Ara liema huma l-pajjiżi li l-Maltin jistgħu jsiefru lejhom minn Lulju "
2020-06-01,"Minn nhar il-Ġimgħa se jiġu rilaxxati kważi l-miżuri kollha, iżda l-maskri se jibqgħu jintlibsu",https://www.tvm.com.mt/mt/news/minn-nhar-il-gimgha-se-jigu-rilaxxati-l-mizuri-kollha-izda-l-maskri-se-jibqghu-jintlibsu/,"Minn nhar il-Ġimgħa 5 ta’ Ġunju se jiġu rilaxxati l-maġġoranza tal-miżuri restrittivi b’rabta mal-Covid-19. Dan ħabbru l-Prim Ministru Robert Abela waqt konferenza tal-aħbarijiet minn Kastilja llejla. Qal li fil-5 ta’ Ġunju ħa jitneħħew il-kumplament ta’ miżuri restrittivi, u qal li se jiġu ffaċilitati l-affarijiet, waqt li jinżamm il-prinċipju tas-saħħa l-ewwel. Qal li dan huwa possibbli għax fl-aħħar ġimgħat għamilna evalwazzjoni ta’ x’kien u x’ma kienx effettiv biex titwaqqaf l-imxija. Qal li l-Gvern se jżomm tliet miżuri ta’ mitigazzjoni sempliċi waqt li jiġu rilaxxati l-miżuri l-oħra; id-distanza soċjali, l-iġjene u l-ħasil tal-idejn, u l-ilbies tal-maskri f’ċertu postijiet. Il-Prim Ministru żied li min-nhar it-Tnejn ħa jitħabbar baġit li sejjaħlu multimiljunarju, u se jikkonsisti f’miżuri ġodda li jinċentivaw l-ekonomija u n-negozju, wara li minn nhar il-Ġimgħa kulħadd se jkun jista’ jmur għax-xogħol, inkluż persuni meqjusa vulnerabbli. Dr Abela qal li fejn jidħol contact sports, dan għadu ma jistax isir għalissa. Qal li r-risk assessments daħlu fid-dettal u mhux irrakomandat li l-ftuħ tal-contact sport f’dan iż-żmien. Id-dettalji dwar ir-rilaxx tal-miżuri qed jingħataw fl-istess konferenza mid-Deputat Prim Ministru u Ministru għas-Saħħa Chris Fearne u s-Supretendent tas-Saħħa Charmaine Gauci. Segwi l-konferenza hawn:"
2020-06-01,DALWAQT: Il-PM jindirizza konferenza tal-aħbarijiet minn Kastilja,https://www.tvm.com.mt/mt/news/dalwaqt-il-pm-jindirizza-konferenza-tal-ahbarijiet-minn-kastilja/,"Il-Prim Ministru Robert Abela se jkun qed jindirizza konferenza tal-aħbarijiet marbuta mas-sitwazzjoni tal-Covid-19. Il-konferenza, li mistennija tibda għas-7.00pm, se tixxandar dirett fuq TVM, Radju Malta, tvm.com.mt u l-paġna ta’ Facebook Television Malta. Tista’ tara wkoll il-konferenza hawn:"
2020-06-01,Qed jitħejjew il-miżuri li jridu jiġu osservati f’seduti tal-Qorti,https://www.tvm.com.mt/mt/news/qed-jithejjew-il-mizuri-li-jridu-jigu-osservati-fseduti-tal-qorti/,"Il-Kamra tal-Avukati qalet li tinsab infurmata li l-awtoritajiet tas-saħħa qed iħejju l-protokolli marbuta mal-Covid-19 li għandhom jiġu osservati f’seduti tal-Qorti. Fi stqarrija l-Kamra qalet li dalgħodu kellha laqgħa mal-Ministru tal-Ġustizzja, rappreżentati tal-ġudikatura u l-amministrazzjoni tal-Qrati dwar il-protokolli li ser jintużaw fil-Qrati għal perjodu tranżitorju, biex filwaqt illi l-qrati jkunu jistgħu jerġgħu jibdew jiffunzjonaw u jinżammu s-seduti, jittieħdu l-miżuri kollha neċessarji. F’din il-laqgħa l-Kamra qalet li ġiet infurmata li qiegħed jitħejja dokument mill-awtoritajiet tas-saħħa pubblika li jistabbilixxi l-protokoll dwar kif għandhom jinżammu seduti fil-qorti, la darba tinfetaħ il-qorti. Dan id-dokument ser jiġi ċirkolat mal-partijiet kollha, biex wara jitkomplew id-diskussjonijiet bejn il-partijiet nhar l-Erbgħa li ġej. Il-Kamra qalet li ser tieħu pożizzjoni dwar dan wara li jkollha l-opportunità li teżamina dan id-dokument u wara li tkun għamlet is-sottomissjonijiet tagħha lil dan il-kumitat ad hoc."
2020-06-01,Il-PM jgħid li diġà hemm min appella u nħafritlu l-multa fuq distanza soċjali,https://www.tvm.com.mt/mt/news/il-pm-jghid-li-diga-hemm-min-appella-u-nhafritlu-l-multa-fuq-distanza-socjali/,"Il-Prim Ministru Robert Abela ċċara dak li ħabbar ilbieraħ dwar il-maħfra tal-multi marbuta ma’ distanza soċjali. Meta kien qed iwieġeb mistoqsijiet mill-ġurnal MaltaToday illum, il-Prim Ministru qal li l-mekkaniżmu ta’ maħfra diġà jeżisti. Qal li dawn il-każijiet jiġu deċiżi mill-Kummissarju tal-Ġustizzja, fejn wieħed jista’ jmur quddiem il-bord tal-petizzjonjiet biex jappella l-multa. Dr Abela żied li fil-fatt diġà kienu daħlu talbiet simili quddiem il-bord tal-petizzjonijiet, b’rabta ma’ multi relatati mal-Covid-19, u wħud minnhom ġew milqugħa. Ara wkoll: Il-PM iħabbar li fl-1 ta’ Lulju l-ajruport jerġa’ jiftaħ il-bibien u budget multimiljunarju li jinċentiva l-ekonomija "
2020-06-01,ARA: Mil-lum in-nies fl-Afrika t’Isfel jerġgħu jitħallew jixtru l-alkoħol,https://www.tvm.com.mt/mt/news/ara-mil-lum-in-nies-fl-afrika-tisfel-jergghu-jithallew-jixtru-l-alkohol/,"Kjuwijiet twal barra l-ħwienet li jbigħu x-xorb fl-Afrika t’Isfel, hekk kif mil-lum il-Gvern ippermetta li jerġa’ jibda jinbiegħ l-alkoħol bħala parti mir-rilaxx tal-miżuri li kienu ttieħdu kontra l-imxija tal-Covid-19. L-awtoritajiet kienu waqqfu l-bejgħ tal-alkoħol biex l-isptarijiet ikunu jistgħu jiffukaw iktar fuq persuni morda bil-virus, peress li l-vjolenza marbuta max-xorb hija komuni f’dan il-pajjiż. Matul il-lockdown l-isptarijiet u l-forzi tal-ordni rrappurtaw tnaqqis qawwi fl-ammont ta’ persuni li jsofru ġrieħi f’argumenti, fejn dawk involuti jkunu qed jikkonsmaw l-alkoħol. Mil-lum in-nies tħallew jerġgħu jixtru l-alkoħol, iżda dan jistgħu jagħmluh biss mit-Tnejn sal-Ħamis bejn it-8.00am u l-5.00pm, u l-alkoħol jista’ jinxtorob biss fid-dar."
2020-06-01,"Każ ġdid ta’ Covid-19, 3 oħra mfejqa",https://www.tvm.com.mt/mt/news/kaz-gdid-ta-covid-19-3-ohra-mfejqa/,"Illum tħabbar li nstab każ wieħed ġdid ta’ Covid-19, wara li f’24 siegħa saru 597 swab test. L-awtoritajiet tas-saħħa ħabbru li fl-istess perjodu kienu ddikjarati mfejqa 3 persuni oħra. Huma qalu li issa l-każi attivi huma 73 , wara li b’kollox s’issa fiequ 537 persuna. Ara wkoll: AĠĠORNAT: Titħassar il-konferenza mis-Supretendent tas-Saħħa "
2020-06-01,AĠĠORNAT: Titħassar il-konferenza mis-Supretendent tas-Saħħa,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-10/,"Il-konferenza li kellha ssir fin-12:30 s-Supretendent tas-Saħħa Pubblika, Charmaine Gauci, ġiet ikkanċellata. Huwa mifhum li se ssir konferenza oħra iktar tard mal-jum. L-aħħar aġġornamenti tal-lum ingħataw mill-awtoritajiet tas-saħħa fuq il-midja soċjali, fejn kien ikkonfermat każ ġdid ta’ Covid-19 fl-aħħar 24 siegħa. 3 persuni oħra kienu ddikjarati mfejqa. "
2020-06-01,Il-Maltin se jkunu jistgħu jsiefru lejn 19-il pajjiż minn Lulju,https://www.tvm.com.mt/mt/news/il-maltin-se-jkunu-jistghu-jsiefru-lejn-19-il-pajjiz-minn-lulju/,"Il-Ministru għat-Turiżmu Julia Farrugia Portelli qalet li l-Maltin se jkunu jistgħu jsiefru lejn madwar 19-il pajjiż meta l-ajruport ta’ Malta jerġa’ jinfetaħ għat-titjiriet normali mill-1 ta’ Lulju. Waqt il-programm Insights fuq TVM ilbieraħ, hija qalet li d-dettalji dwar liema se jkunu dawn il-pajjiżi se jitħabbru fis-sigħat li ġejjin. Il-Ministru żiedet li se jkun hemm miżuri ta’ mitigazzjoni, kemm fis-swali tat-tluq u anki tal-wasliet, fejn fost oħrajn se jittieħdu t-temperaturi tal-passiġġieri u jintlibsu l-maskri waqt it-titjiriet. Tista’ tara hawn il-programm sħiħ:"
2020-06-01,L-MUMN tisfida lill-PM jippubblika l-istrateġija biex jillaxka l-miżuri,https://www.tvm.com.mt/mt/news/l-mumn-tisfida-lill-pm-jippubblika-l-istrategija-biex-jillaxka-l-mizuri/,"Il-Union tal-Infermiera u l-Qwiebel (MUMN) sfidat lill-Prim Ministru sabiex jippublika l-istrateġija li biha qed jillaxka r-restrizzjonijiet li ttieħdu mis-Supretendent tas-Saħħa Pubblika minħabba l-imxija tal-Covid-19. Fi stqarrija l-MUMN qalet li qed tisfida lill-Prim Ministru għaliex m’għandhiex fiduċja li qed isegwi r-rakkomandazzjonijiet tas-Saħħa Pubblika. Qalet li kull restrizzjoni li tiġi llaxkata teħtieġ minn tal-anqas tliet ġimgħat żmien biex ikun magħruf l-effett tagħha, qabel ma jiġu llaxkati aktar miżuri. Żiedet tgħid li l-Prim Ministru qed ikun opportunist għad-detriment tal-infermiera, l-qwiebel, il-fiżjoterapisti u ħaddiema oħra tas-saħħa kif ukoll għad-detriment tal-anzjani u tal-persuni vulnerabbli. Fl-istqarrija l-MUMN qalet li bil-ftuħ tal-ajruport, se jitpoġġew f’risku ħajjet il-ħaddiema fl-isptarijiet u l-anzjani. Sostniet li minflok ma’ l-Prim Ministru qed jinkoraġġixxi kawtela, iż-żamma tad-distanza soċjali u miżuri oħra mportanti li jistgħu jipprevjenu żidiet fl-infezzjonijiet tal-Covid-19, qed jippermetti amnestiji lil dawk li kisru r-regoli ta’ kontra l-imxija u jinforma lis-segwaċi tiegħu li l-coronavirus spiċċa. L-MUMN qalet li din hija dikjarazzjoni falza. L-MUMN appellat lill-Prim Ministru sabiex jippublika l-istrateġija tas-Supretendent tas-Saħħa Pubblika dwar l-illaxkar tal-miżuri, jirtira l-amnestija li tkellem dwarha lbieraħ u biex jirrispetta lill-anzjani u vulnerabbli billi jħalli l-miżuri ta’ kwarantina u tal-contact tracing għal kull min juża l-ajruport. Temmet tgħid li mingħajr dawn il-miżuri, il-popolazzjoni Maltija qed titpoġġa f’riskju u dan mhux aċċettabli għall-front liners li qed jirriskjaw ħajjithom sabiex jipproteġu lill-pubbliku."
2020-06-01,Il-ftuħ mill-ġdid tal-ajruport huwa pass fid-direzzjoni t-tajba – MHRA,https://www.tvm.com.mt/mt/news/il-ftuh-mill-gdid-tal-ajruport-huwa-pass-fid-direzzjoni-t-tajba-mhra/,"L-Assoċjazzjoni Maltija tal-lukandi u r-ristoranti (MHRA) laqgħet id-deċiżjoni tal-Gvern li jiftaħ mill-ġdid l-ajruport għalkemm tibqa’ żżomm mal-pożizzjoni tagħha li kien ikun aħjar għas-settur turistiku li kieku l-ajruport jiftaħ fil-15 ta’ Ġunju. Dan filwaqt li lbieraħ il-Ministru għat-Turiżmu Julia Farrugia Portelli ħabbret li l-Maltin se jkunu jistgħu jsiefru lejn 19-il destinazzjoni. Fi stqarrija, il-President tal-MHRA Tony Zahra qal li fiċ-ċirkostanzi, iż-żmien huwa essenzjali iżda issa li l-Gvern ħa d-deċiżjoni, is-settur turistiku jeħtieġ li jsaħħaħ l-isforzi u l-operat biex iqajjem l-ekonomija. Żied li l-ftuħ mill-ġdid tal-ajruport u tal-portijiet mhux se jwasslu awtomatikament għall-kundizzjonijiet ekonomiċi ta’ qabel faqqgħet il-pandemija. Is-Sur Zahra saħaq li l-lukandi u r-ristoranti għad għandhom bżonn l-appoġġ tal-Gvern biex isostnu l-ispejjeż tan-negozju tagħhom sakemm is-swieq jirreaġixxu għar-realtà ekonomika ġdida. Żied li l-ġimgħat li ġejjin se joffru sfidi u se jkollhom jittieħdu deċiżjonijiet dwar ristrutturar sabiex ikunu protetti l-impjiegi u s-sostenibilità tal-immaniġjar tal-operat. L-MHRA qalet li se tkompli taħdem mal-istakehoders kollha sabiex tassigura li Malta tkun reklamata bħala destinazzjoni sigura u fejn wieħed jieħu gost. Sadanittant, waqt il-programm Insights fuq TVM, il-Ministru Julia Farrugia Portelli qalet li l-Maltin se jkunu jistgħu jsiefru lejn 19-il pajiż meta l-ajruport ta’ Malta jerġa’ jinfetaħ għat-titjiriet normali mill-1 ta’ Lulju. Hija qalet li se jkun hemm miżuri ta’ mitigazzjoni, kemm fis-swali tat-tluq u anki tal-wasliet, fejn fost oħrajn se jittieħdu t-temperaturi tal-passiġġieri u jintlibsu l-maskri waqt it-titjiriet."
2020-06-01,"Tabib Taljan, il-kap ta’ sptar f’Milan jgħid li l-virus qed jitlef is-saħħa",https://www.tvm.com.mt/mt/news/tabib-taljan-il-kap-ta-sptar-fmilan-jghid-li-l-virus-qed-jitlef-is-sahha/,"Il-kap tal-isptar San Raffaele f’Milan l-Italja, Alberto Zangrillo, qal li klinikament il-virus m’għadux jeżisti fl-Italja. F’intervista mar-RAI huwa qal li l-iswab tests li saru fl-aħħar 10 ijiem urew li l-virus huwa ħafna inqas b’saħħtu minn kif kien xahar u xahrejn ilu. L-Italja għandha t-tielet l-ogħla rata ta’ imwiet mill-Covid-19 fid-dinja. Minn meta feġġ il-coronavirus fil-21 ta’ Frar, mietu 33,415. Globalment l-Italja għandha s-sitt l-ogħla infezzjonijiet tal-Covid-19. Infezzjonijiet ġodda u l-fatalitajiet iżda naqqsu matul ix-xahar ta’ Mejju u l-pajjiż qed jillaxka uħud mill-aktar restrizzjonijiet riġidi li kien impona. It-tabib Zangrillo qal li xi esperti allarmaw wisq dwar il-possibilità tat-tieni mewġa ta’ infezzjonijiet u l-politiċi jridu jżommu f’moħħhom ir-realtà ġdida. Qal li “jeħtieġ li l-pajjiż jerġa’ jirritorna għan-normalità u xi ħadd irid jieħu responsabilità talli tterrorizza lill-pajjiż.” Il-Gvern Taljan ħeġġeġ għal kawtela u qal li għadu kmieni wisq biex tkun dikjarata vittorja. Il-Ministeru għas-Saħħa Taljan qal li għadhom qed jistennew l-evidenza xjentifika għat-teorija li l-virus sparixxa u stieden lil dawk li qed jgħidu li jinsabu ċerti minn dan sabiex ma jħawwdux lit-Taljani. Il-Ministeru għas-Saħħa Taljan minflok ħeġġeġ lit-Taljani sabiex jibgħu kawti, iżommu d-distanza soċjali, jevitaw ġemgħat kbar, jilbsu l-maskri u jaħslu idejhom spiss."
2020-06-01,Segwu biss il-pariri tal-esperti mediċi – l-Assoċjazzjoni Medika Maltija,https://www.tvm.com.mt/mt/news/segwu-biss-il-pariri-tal-esperti-medici-l-assocjazzjoni-medika-maltija/,"L-Assoċjazzjoni Medika Maltija (MAM) qed tħeġġeġ lill-pubbliku sabiex ikun iddixiplinat u jsegwi l-pariri tal-esperti mediċi biss. Fi stqarrrija l-MAM esprimiet tħassib dwar il-proposti tal-Prim Ministru li qalet huma mingħajr bażi xjentifika u jmorru kontra l-pariri tal-esperti tas-Saħħa Pubblika. Il-MAM qalet li l-ġimgħa li għaddiet kien hemm tliet fatalitajiet u li s-sitwazzjoni mhix ward u żahar. Qalet li t-trasmissjoni fil-komunità għadha hemm u x’aktarx din se tmur għall-agħar, ladarba jinfetaħ l-istaġun turistiku. Qalet li n-numru fil-każijiet ġodda kienu baxxi għax il-pubbliku kien responsabbli u li l-ġirja biex jiġu llaxkat l-miżuri se tkun ta’ riskju għas-saħħa pubblika. Il-MAM ikkritikat it-tneħħija tal-multi għal min jinqabad jikser il-kwarantina jew min ma jżommx id-distanza soċjali. Qalet li l-MAM temmen fir-rule of law u li l-ebda politiku m’għandu jimmina xogħol il-pulizija, l-prosekuturi tal-istat jew tal-ġudikatura fuq l-ebda reat. Qalet ukoll li m’għandux ikun hemm premijiet għal dawk li poġġew ħajjet in-nies f’periklu. Il-MAM saħqet li t-tneħħija ta’ infurzar tar-regoli tagħmel il-mijiet ta’ eluf ta’ testijiet li saru ineffettivi u l-isforzi tal-contact tracing u iżolament tal-każijiet aktar diffiċli. Qalet li dan iwassal biex jinxtered il-virus."
2020-05-31,“L-amnestija għall-multi hija insult għal ħidmet il-Pulizija” – MPA,https://www.tvm.com.mt/mt/news/l-amnestija-ghall-multi-hija-insult-ghal-hidmet-il-pulizija-mpa/,"Il-Malta Police Association qalet li l-amnestija għall-multi li weħlu ċertu individwi, minħabba l-miżuri li daħlu fis-seħħ minħabba Covid 19 meta nġemgħu fi gruppi kontra l-avviżi legali, hija insult kbir għall-ħidma tal-membri tal-Korp tal-Pulizija. Hija kienet qed tirreaġixxi għal dak li qal il-Prim Ministru Robert Abela aktar kmieni. Meta kien qed jiġi intervistat fuq il-midja Laburista, il-Prim Ministru ħabbar li qed tiġi kkunsidrata amnestija għall-multi li weħlu ċertu individwi, minħabba l-miżuri li daħlu fis-seħħ minħabba Covid 19 meta nġemgħu fi gruppi kontra l-avviżi legali. Dr Abela qal li se jiddaħħal mekkaniżmu għal min weħel multa minħabba żball ġenwin, fosthom uħud li ngħataw multa waqt li kienu qed jixtru l-fjuri ħdejn iċ-ċimiterju f’Jum l-Omm. Din l-aħbar ġabet kritika mingħand bosta nies fuq il-mezzi soċjali. Madankollu, osservaturi li tkellmu ma’ TVM spjegaw li diġà jeżisti mekkaniżmu li pereżempju meta taqla’ multa tikteb lill-bord tal-petizzjonijiet sabiex tiġi maħfur qabel ma titla’ quddiem it-tribunal biex tiddefendi każ. Naturalment il-bord tal-petizzjonijiet huwa liberu li jilqa’ jew ma jilqax it-talba li tkun saritlu. Intant, fuq Facebook, l-Assoċċjazzjoni qalet li l-amnestija hija insult kbir għax-xogħol kollu li għamlu l-membri tal-Korp matul dawn l-aħħar xhur, fejn ħafna minnhom saħansitra ssugraw is-saħħa tagħhom u tal-familjari tagħhom sabiex jiġui osservati l-Avviżi Legali li nħarġu mis-Supretendenza tas-Saħħa. Hija qalet li filwaqt dejjem apprezzat il-linja tal-Korp tal-Pulizija; fejn temmen li persuna għandha kemm jista’ jkun tiġi edukata u mhux neċċesrjament imħarrka, temmen li huma l-Qrati u t-tribunali tal-Ġustizzja li għandhom il-poteri jiddeċiedu l-esedu ta’ kull deċizjoni u dan mingħajr pressjoni politika. Fakkret li l-ħidma tal-Pulizija u ta’ diversi entitaijiet oħra bir-rilaxx ta’ ċertu restrizzjonijiet żdiedet u mhux naqset, u dan sabiex tiġi żgurata l-ubbidjenza tal-ligi u l-ħarsien tas-saħħa tal-poplu Malti u Għawdxi. Hija staqsiet lill-Prim Ministru kif qiegħed jistenna li l-Pulizija u l-entitajiet kkonċeranti tibqa’ tagħmel xogħolha fl-osservanza ta’ dawn l-istess restrizzjonijiet, meta fl-istess waqt qiegħed jinforma lill-publiku li l-istess osservanza tista’ ma twassal għal ebda tip ta’ taħrika u li eventwalment b’mod awtomatiku qiegħed iddaħħal il-mentalità li kollox hu permessibli. L-MPA rrimarkat li anke jekk persuna tonqos li tilbes iċ-ċinturin tas-sigurtà jew tonqos li tipparkja l-vettura b’mod legali mhu kriminal, u allura temmen li din ser tkun qiegħda toħloq diskriminazjoni fuq diversi kontravenzjonijiet, possibilment minn persuni wkoll ġenwini. Fakkret li waqt il-ħidma tal-Korp tal-Pulizija sabiex l-Avviżi legali li kienu u għadhom qegħdin jinħarġu fir-rigward ta’ din l-istess pandemija, kien hemm kollegi li waqt il-qadi ta’ dmirijiethom ġew aggrediti u mhedda. Appellata sabiex tiġi rispettata il-ħidma attwali u futura tal-Korp tal-Pulizija. Temmet tgħid li din id-dikjarazzjoni hija ta’ insult lejn il-maġġoranza tal-Poplu Malti u Għawdxi li matul dan il-Perjodu kien dixxiplinat u osserva il-liġijiet kollha maħruġa u li l-membri tal-Korp tal-Pulizija jixirqilhom ħafna aħjar, għal isforzi kollha tagħhom."
2020-05-31,Ċelebrazzjonijiet Furjana: 43 persuna mħarrka talli kienu fi grupp ta’ aktar minn 6 persuni,https://www.tvm.com.mt/mt/news/celebrazzjonijiet-furjana-43-persuna-mharrka-talli-kienu-fi-grupp-ta-aktar-minn-6-persuni/,"Il-Pulizija se takkuża żewġ persuni – wieħed b’theddid fuq uffiċjal pubbliku u li ma obdiex l-ordnijiet tal-pulizija u ieħor li ostakola t-triq b’vettura waqt iċ-ċelebrazzjonijiet tal-partitarji meta nhar it-Tnejn filgħaxija tħabbar li l-Furjaniżi rebħu l-kampjonat Premier. Il-Pulizija kkonfermat ma’ Television Malta li l-investigazzjonijiet tagħha nħarġu wkoll taħrikiet lil 43 persuna li kisru l-Avviż Legali għax kienu fi gruppi ta’ aktar minn sitta. Kelliem tal-Pulizija kompla jikkonferma li żewġ persuni oħra nħarġitilhom taħrika biex ikunu akkużati li organizzaw attività mingħajr permess. Din l-akkuża ġġib magħha multa ta’ €3,000."
2020-05-31,"Ebda każ ġdid ta’ COVID-19, ifiqu 9 persuni oħra",https://www.tvm.com.mt/mt/news/ebda-kaz-gdid-ta-covid-19-ifiqu-9-persuni-ohra/,Ebda każ ġdid ta’ COVID-19 wara li saru 987 swab test. Aħbar tajba hija li fl-aħħar 24 siegħa fiequ 9 persuni oħra biex b’hekk l-għadd ta’ nies li fiequ mill-COVID-19 huwa ta’ 534. B’hekk issa f’Malta hawn 75 każ li għadu attiv.
2020-05-31,"Illejla ‘Għajta Waħda’, Relikc u Kevin Paul b’serata pop",https://www.tvm.com.mt/mt/news/illejla-ghajta-wahda-relikc-u-kevin-paul-bserata-pop/,"Kunċert ieħor ta’ ‘Għajta Waħda’, it-tielet minn erbgħa li qed isiru fuq medda ta’ erbat Iħdud, jinsab magħna. Sa issa, l-ewwel żewġ serati kienu kkaratterizzati minn mużika funky, imbagħad l-ispettaklu ħa x-xeħta ta’ stil rock, filwaqt li l-Orkestra Filarmonika ta’ Malta tat sehemha wkoll u paxxiet ‘il-widna tal-pubbliku bejn kanzunetta u oħra tul iż-żewġ serati li ttellgħu sa issa. Liema orkestra, illejla wkoll se jkollha sehem fl-ispettaklu. Magħha, illejla r-riedni tal-kunċert jgħaddu f’idejn Relikc u Kevin Paul. Liema artisti se jwasslu spettaklu msejjes fuq mużika pop. Waqt is-serata jissoktaw aktar messaġġi ta’ tama u kuraġġ hekk kif l-għan ewlieni ta’ ‘Għajta Waħda’ huwa proprju li l-poplu Malti u Għawdxi jkompli jiġbed ħabel wieħed fl-isfond tal-perjodu straordinarju li ninsabu fih. Illejla wkoll, jissokta l-ġbir ta’ fondi b’risq il-Malta Community Chest Fund. Il-pubbliku mħeġġeġ jagħti sehmu permezz ta’ dawn in-numri: 50619201 (€11.65), 50618918 (€6.99) u 50617596 (€2.33). TVM ixandar it-tielet kunċert ta’ ‘Għajta Waħda’ llejla fid-9pm."
2020-05-30,ARA: X’jiġri minn min m’għandux karozza u jrid jagħmel swab,https://www.tvm.com.mt/mt/news/ara-xjigri-minn-min-mghandux-karozza-u-jrid-jaghmel-swab/,"Grupp ta’ xufiera tal-karozzi tal-linja ilhom fuq xahrejn isuqu vetturi tal-gvern minflok xarabanks. Il-kumpanija Malta Public Transport qed tipprovdi dawn ix-xufiera li ta’ kuljum qed iwasslu għal swab test fiċ-ċentri ta’ Ħal Farruġ jew Pembroke lil persuni li m’għandhomx mezz ta’ trasport privat. Il-loġistika qed titmexxa minn voluntiera tal-Malta Health Network mill-faċilitajiet tal-assoċjazzjoni tal-basketball f’Ta’ Qali. Dalgħodu ġejjin karozza tal-Gvern għalik u se jiħduk it-test Pembroke u wara lura d-dar. Importanti li tieħu miegħek it-tissues u l-id card. F’uffiċċju fil-padiljun tal-basketball f’Ta’ Qali, volontiera tal-Malta Health Network jgħarrfu lin-nies xħin se jgħaddi għalihom ix-xufier. “Hello. Bonġu. Mr Glen Falzon? Jien Joseph Magro x-xufier li se niħdok għat-test. Se nkun għandek bejn kwarta u nofs siegħa oħra. Thank you.” Ix-xufier wasal fil-post b’GPS. “Hello. Mr Glen Falzon? Ix-xufier erġajt. Qiegħed ħdejn id-dar tiegħek fi Triq Schembri. Xħin ikollok ċans tista’ toħroġ ta. Thank you.” XUFIER: “Glen nassigurak li din safe. Kif qed tara bejni u bejnek hawn perspex issiġilat u l-karozza titnaddaf wara kull passiġġier bis-sanitizers.” Fil-karozza li kont fiha jien tiġi hawnhekk fil-hub Ta’ Qali fejn tiġi mnaddfa mill-ġdid bil-kimika min-nies hawnhekk illi jaħslu l-karozzi wara kull vjaġġ illi jsir. Patrick Vella, Kordinatur taċ-Ċentru tat-Trasport qal “innaddfu kemm is-seats li rridu ngħidu li anki t-tapizzerija nbidlet biex ikunu jistgħu jitnaddfu u diżinfettati. Innaddfu l-partition. Kull karozza hi equipped b’partition għas-sigurtà tax-xufier u anki min ikun passiġġier jiġifieri kuntatt bejn ix-xufier u l-passiġġier m’għandekx. Il-cleaner tnaddaf il-bibien tal-karozza u anki l-pumi tal-karozza.” Is-servizz beda jitħaddem f’Marzu. Is-servizz qiegħed għal kull min għandu bżonn jagħmel it-test però m’għandux trasport tiegħu. Kull vettura tista’ ġġorr sa żewġ persuni. “Aħna nġorru persuna waħda ħlief f’każi fejn inti jkollok żewġ persuni li joqogħdu fl-istess dar, fl-istess indirizz u allura jgħixu flimkien u jinġarru flimkien.” Ħolqa importanti fis-servizz . . . xufiera tal-Malta Public Transport li minn jeddhom għażlu li minflok ikomplu jsuqu l-karozzi tal-linja jwasslu nies li jistghu jkunu morda bil-Covid-19. “We’ve been to Xemxija, Bidnija, Marsaxlokk and some of the localities from Ħal Tarxien and we go all around Malta.” Cortez, xufier qal “We go to Mellieħa, sometime we go to Marsascala, Birżebbuġa. Anywhere in Malta.” B’kollox, hemm 27 xufier li bejniethom jagħmlu madwar 90 vjaġġ kuljum. Joseph Magro, xufier qal “nixtieq nirringrazzja lil marti u lit-tfal li xħin għedtilhom li se nibda dan ix-xogħol ġdid ħadu xokk għax hu virus ġdid ħadd ma jaf x’inhu fil-bidu imma għamluli kuraġġ biex ngħin lil pajjiżi.” Cortez stqarr “I want to help the people in Malta to finish this pandemic. Thank you very much. Welcome sir. Have a good day.” Min-naħa tiegħu, Dave Peacock, xufier qal “we have these plastic screens so the company and the government has done everything to keep us safe.” L-Assoċjazzjoni tal-Basketball loffriet il-faċilitajiet tagħha f’Ta’ Qali lill-awtoritajiet tas-saħħa. Paula Vassallo, Direttur tal-Promozzjoni tas-Saħħa u l-Prevenzjoni tal-Mard qal “konna qed infittxu post biex ma nħalluhomx fejn it-testing hub ta’ Ħal Farruġ u offrewlna dan il-post li kien ideali għalina.” Dr Vassallo qalet li din hi esperjenza oħra li fiha kulħadd qed jiġbed ħabel wieħed għall-ġid tal-pajjiż."
2020-05-30,Is-Segretarju Ġenerali tal-Commonwealth tifraħ lil Malta “l-aqwa fl-Ewropa fil-ġlieda kontra l-Covid”,https://www.tvm.com.mt/mt/news/is-segretarju-generali-tal-commonwealth-tifrah-lil-malta-bhala-l-aqwa-fl-ewropa-fil-glieda-kontra-l-covid/,"Is-Segretarju Ġenerali tal-Commonwealth Patricia Scotland, ferħet lill-Gvern Malti għal mod kif ikkontrolla l-imxija tal-Covid-19. Qalet li Malta kienet l-aqwa fl-Ewropa biex ipproteġiet liċ-ċittadini tagħha. Isma l-messaġġ tagħha hawn: “They’ve done the best in the whole of Europe” - #Commonwealth General Secretary @commonwealthsec referring to #Malta and #COVID__19 pic.twitter.com/3dLStGTtq2"
2020-05-30,"2 każijiet ġodda tal-COVID-19 f’Malta, ifiqu 11-il persuna",https://www.tvm.com.mt/mt/news/2-kazijiet-godda-tal-covid-19-fmalta-ifiqu-11-il-persuna/,"Illum ġew irrapportati 2 każijiet ġodda wara li fl-aħħar 24 siegħa saru 1,374 swab test. Skont l-aħħar aġġornament ippubblikat mill-Ministeru għas-Saħħa fuq Facebook, fiequ 11-il persuna oħra. Dan ifisser li bħalissa f’Malta hawn 84 każ tal-COVID-19 attiv u fiequ 525 persuna. B’kollox s’issa mietu 9 persuni, bl-aħħar 2 każijiet seħħew ilbieraħ. Ara wkoll: Raġel ta’ 68 sena d-disa’ vittma tal-Coronavirus f’Malta "
2020-05-30,AĠĠORNAT: Malta Air tkeċċi 40 membru tal-ekwipaġġ,https://www.tvm.com.mt/mt/news/malta-air-tkecci-40-membru-tal-ekwipagg/,"Il-linja tal-ajru Malta Air – sussidjarja tal-kumpanija Ryanair – tat l-ewwel doċċa kiesħa lil grupp ta’ impjegati, kważi sena wara t-twaqqif tagħha. F’ittra lill-ħaddiema, il-linja tal-ajru qalet li biex tipprova ssalva mill-kriżi tal-COVID-19, ma tistax tevita sensji. L-ewwel affettwati huma 40 membru tal-ekwipaġġ tal-kabina li l-impjieg tagħhom se jintemm bħal-lum xahar. Sorsi qrib il-kumpanija qalu li l-bdoti aċċettaw tnaqqis fis-salarju, f’ammont li jidher li jista’ jevita sensji f’dan il-grad. Erbgħin minn total ta’ madwar 120 membru tal-ekwipaġġ tal-linja tal-ajru Malta Air, li hi sussidjarja ta’ Ryanair, ilbieraħ tard filgħaxija rċevew ittra li b’effett mit-30 ta’ Ġunju li ġej l-impjieg tagħhom ġie tterminat minħabba l-effetti tal-COVID-19. Mhux eskluż li fil-jiem li ġejjin jitkeċċew mill-inqas 20 bdot. L-azzjoni tal-kumpanija li tagħti l-avviż tas-sensji lill-ħaddiema saret meta għadu kif beda l-proċess biex il-General Workers Union tikseb ir-rikonoxximent bħala l-union li tirrapreżenta l-maġġoranza tal-ħaddiema. Is-Segretarju Ġenerali tal-GWU Josef Bugeja qal lil TVM li l-union hija sorpriża b’dawn is-sensji anki għaliex s’issa il-Malta Air għadha ma weġbitx it-talba għar-rikonoxximent li saret kważi tliet ġimgħat ilu. Żied jgħid li l-proċess għar-rikonoxximent beda wkoll mad-direttur tal-impjiegi u r-relazzjonijiet industrijali. Is-Sur Bugeja sostna li l-union tistenna li tkun ikkonsultata fuq dawn is-sensji u tfittex li jinstab kompromess. B’kollox, Malta Air tħaddem 179 ħaddiem li madwar 85 fil-mija minnhom issieħbu fil-General Workers Union. Television Malta għandu kopja ta’ ittra li nhar l-Erbgħa, Malta Air bagħtet lill-membri kollha tal-ekwipaġġ, li fiha għarrfithom li jekk fi żmien 48 siegħa ma jaċċettawx tnaqqis fil-paga ta’ 10% għal ħames snin, se jkun hemm sensji minn fost dawk li daħlu l-aħħar. L-għada, il-membri tal-ekwipaġġ u wħud mill-ogħla uffiċjali ta’ Malta Air fosthom rappreżentant tal-Kap Eżekuttiv, il-kap tar-riżorsi umani u l-kontrollur finanzjarju kellhom laqgħa virtwali li matulha t-tmexxija ta’ Malta Air spjegat is-sitwazzjoni. Ħaddiema qalu li t-tmexxija injorat l-mistoqsijiet kollha tal-ħaddiema. Il-ħaddiema li tkellmu ma’ Television Malta qalu li huma jifhmu s-sitwazzjoni straordinarja preżenti u lesti jaċċettaw tnaqqis fil-paga iżda mhux għal ħames snin kif trid il-kumpanija mingħajr ebda konsultazzjoni jew taħditiet. Il-ħaddiema qed jitolbu lill-Gvern biex jintervjeni u jgħin tinstab soluzzjoni għall-ġid ta’ kulħadd. "
2020-05-30,Ajruplan bi GRAZZI oħra . . . iwassal aktar provisti f’Malta,https://www.tvm.com.mt/mt/news/ajruplan-bi-grazzi-ohra-iwassal-aktar-provisti-fmalta/,"Kmieni dalgħodu wasal Malta f’titjira diretta miċ-Ċina ajruplan kbir tal-għamla Airbus A340-600 operat mil-linja tal-ajru Maleth-Aero u reġistrat Malta. L-ajruplan beda l-vjaġġ ta’ madwar 11-il siegħa minn Nanjing fiċ-Ċina biex wassal Malta tagħmir u prodotti relatati mal-COVID-19. Fuq l-ajruplan tispikka l-kelma “Grazzi” għan-National Health Service, is-servizz tas-saħħa tar-Renju Unit, li bħal oħrajn fid-dinja nkluż f’Malta qed ikomplu jagħmlu l-almu tagħhom kollu biex ilaħħqu mal-pandemija. Mill-bqija, skiet li jtarrax fil-mitjar.  Għal-lum kien hemm skedata titjira waħda tal-Air Malta lejn Heathrow.  Fil-ħin li crew ta’ Television Malta kien fuq  il-post osservajna ajruplan King Air B200 tal-Forzi Armati ta’ Malta jagħmel taħriġ fuq ir-runway prinċipali, kif juru l-filmati hawn taħt."
2020-05-30,Tasal it-tieni mewġa: mhux ta’ Covid-19 imma ta’ imħabba minn Malta għall-Perù,https://www.tvm.com.mt/mt/news/tasal-it-tieni-mewga-mhux-ta-covid-19-imma-ta-imhabba-minn-malta-ghall-peru/,"Fil-Perù għadha kemm waslet aktar għajnuna minn Malta li tintbagħat f’dan il-pajjiż fl-Amerika ta’ Isfel permezz tas-Soċjetà Missjunarja ta’ San Pawl. Fuq post fuq Facebook, l-Isqof Giovanni Cefai laqa’ dik li sejjaħ bħala “it-tieni mewġa, mhux ta’ Covid-19 imma ta’ providenza u ta’ imħabba minn Malta għall-Perù.” Fost il-prodotti li l-Isqof Cefai seta’ jixtri bl-għajnuna tal-Maltin, għall-21 paroċċa fil-prelatura ta’ San Ġakbu Appostlu fil-Perù, hemm ross, zokkor, għaġin, żejt, sapun u detergent. F’isem is-saċerdoti u l-familja foqra ta’ din il-prelatura, l-Isqof Cefai rringrazzja lill-Maltin u lill-Għawdxin għall-ġenerożità tagħhom. Isma’ l-messaġġ sħiħ tal-Isqof Cefai hawn: Ara wkoll: L-għajnuna mill-Maltin bħal manna mis-sema għan-nies tal-Perù "
2020-05-30,ARA: Trump itemm ir-relazzjoni mal-Għaqda Dinjija tas-Saħħa,https://www.tvm.com.mt/mt/news/trump-itemm-ir-relazzjoni-mal-ghaqda-dinjija-tas-sahha/,"Il-President Amerikan, Donald Trump qal li se jagħmel pass drastiku u jtemm ir-relazzjoni bejn l-Istati Uniti u l-Għaqda Dinjija tas-Saħħa (WHO). Huwa ħabbar dan ftit sigħat ilu flimkien ma’ miżuri oħra li għandhom “jikkastigaw” lil Beijing. Ix-xahar li għadda, Trump waqqaf il-fondi li l-Istati Uniti jagħtu lill-WHO għax qal li din naqqset milli żżomm liċ-Ċina responsabbli għall-imxija tal-coronavirus. Tard ilbieraħ filgħaxija, Trump qal li ċ-Ċina għandha kontroll totali tal-WHO u għalhekk Washington se jkun qed jagħti l-fondi lil għaqdiet oħra minflok l-WHO. Dan il-pass jista’ jkun diżastruż għall-WHO speċjalment waqt pandemija. L-Istati Uniti huma l-akbar kontributur tal-WHO u s-sena l-oħra tawha aktar minn $400 miljun. Fost dawk li kkritikaw id-deċiżjoni ta’ Trump kien hemm l-Ispeaker tal-Kamra Nancy Pelosi. The President's withdrawal from @WHO as it leads the fight against COVID-19 is an act of extraordinary senselessness. Again and again, he blames others and refuses to take responsibility. Only with a coordinated global response will we defeat this virus."
2020-05-30,Iżrael se jerġa’ jimponi r-restrizzjonijiet jekk il-każijiet ġodda ta’ Covid-19 jibqgħu jiżdiedu,https://www.tvm.com.mt/mt/news/izrael-se-jerga-jimponi-r-restrizzjonijiet-jekk-il-kazijiet-godda-ta-covid-19-jibqghu-jizdiedu/,"Ir-rata ta’ infezzjonijiet ġodda tal-coronavirus fl-Iżrael qed terġa’ tiżdied partikolarment fl-iskejjel minn meta l-Gvern beda jillaxka r-restrizzjonijiet. Il-Ministeru għas-saħħa Iżraeljan qal li l-Gvern se jerġa’ jimponi r-restrizzjonijiet jekk il-każijiet jibqgħu jiżdiedu. L-ammont ta’ infezzjonijiet ġodda telgħu għal 101 ilbieraħ minn erbgħa s-Sibt li għadda. Il-Ministeru qal li xi nies ma kinux viġilanti biżżejjed fejn jidħlu ż-żamma ta’ distanza soċjali, l-iġene u l-ilbies tal-maskri. L-ammont ta’ testijiet li jsiru kuljum ma nbidilx iżda r-rata ta’ riżultati pożittivi għoliet minn 0.5% għal 1.5%. Iżrael beda jillaxka l-miżuri minn nofs April u mit-3 ta’ Mejju fetaħ parzjalment l-iskejjel. "
2020-05-29,Raġel ta’ 68 sena d-disa’ vittma tal-Coronavirus f’Malta,https://www.tvm.com.mt/mt/news/ragel-ta-68-sena-d-disa-vittma-tal-coronavirus-fmalta/,"Raġel ta’ 68 sena huwa d-disa’ vittma tal-Coronavirus f’Malta dan wara li aktar kmieni llum tħabbret il-mewt ta’ raġel ieħor ta’ 56 sena, li miet bl-istess virus. Ir-raġel ta’ 68 sena, li kien qiegħed jingħata kura fl-Isptar Mater Dei, irriżulta pożittiv għall-Covid-19 fid-19 ta’ Mejju. Huwa kellu diversi kundizzjonijiet kroniċi. Ir-raġel miet fl-Isptar Mater Dei, ftit tal-ħin ilu. Ara wkoll: It-tmien vittma tal-Coronavirus f’Malta huwa raġel ta’ 56 sena  "
2020-05-29,“Meta ngħin inħoss sodisfazzjon u paċi” – il-vlogger Belle lbieraħ b’ġabra għal persuna marida bil-kanċer,https://www.tvm.com.mt/mt/news/meta-nghin-inhoss-sodisfazzjon-u-paci-il-vlogger-belle-lbierah-bgabra-ghal-persuna-marida-bil-kancer/,"Il-vlogger Christabelle Zammit, magħrufa bħala Belle, ma trabbietx fil-lussu. F’ħajjitha mhux kollox kien ward u żahar. Minkejja t-trobbija xejn faċli li kellha, qalbha tagħtihielek. Anki jekk ma tafekx. Belle temmen li meta tgħin, Alla jaħseb fik u meta tiġi bżonn issib min jgħinek. Minn mindu l-Covid-19 ġab lid-dinja għarkupptejha, Belle bdiet tagħmel għadd ta’ xandiriet fuq il-paġna ta’ Facebook tagħha bil-għan li titħaddet mal-pubbliku fuq għadd ta’ suġġetti. Minkejja l-ispontanjetà ta’ din l-inizjattiva, dik li bdiet għall-għarrieda, spiċċat qed tagħmel ġid liema bħalu. Ix-xandiriet ta’ Belle, segwiti minn eluf ta’ Maltin, qed ikunu x-xoqqa f’moxtha biex tingħata l-għajnuna ‘l min jinsab fil-bżonn. F’kummenti lil tvm.com.mt, Belle spjegat li ta’ kuljum qed tirċievi ruxmata messaġġi minn min isegwiha b’diversi appelli. Qalet, li permezz tal-programm tagħha qed tagħmel l-almu tagħha biex tagħti daqqa t’id ‘il min għandu bżonn, fosthom billi tgħin lil dak li jkun b’xiri u b’ikel. Fost l-oħrajn, ilbieraħ Belle għenet biex tinġabar somma għal persuna li għandha l-kanċer u li xtaqet tagħmel stairlift fir-residenza tagħha. Kollox, iżda, fih tiegħu. Belle stqarret li l-għejja kultant tibda tagħmel tagħha u li ġaladarba nerġgħu lura għan-normal jaf tmajna xi ftit mix-xandiriet. Minkejja dan, il-vlogger fissret li l-altruwiżmu u l-ġenerożità li tant jikkaratterizzawha se jibqgħu magħha xorta waħda, anki fl-isfond ta’ għadd ta’ messaġġi li rċiviet minn persuni li bis-saħħa tagħha rnexxielhom iqumu fuq saqajhom u jitbiegħdu minn xi vizzju."
2020-05-29,L-ebda każ ġdid ta’ Coronavirus f’Malta – imfejqa 13 oħra,https://www.tvm.com.mt/mt/news/l-ebda-kaz-gdid-ta-coronavirus-fmalta-imfejqa-13-ohra/,"Raġel ta’ 56 sena huwa t-tmien vittma tal-Covid-19 f’Malta. Huwa miet il-lejl li għadda fl-Isptar Mater Dei. Waqt li tat rendikont tas-sitwazzjoni, is-Supretendent tas-Saħħa Pubblika, il-Professur Charmaine Gauci tat il-kondoljanzi lil familjari u ċċarat li r-raġel kellu diversi kundizzjonijiet kroniċi u għalhekk ma jfissirx li l-Coronavirus kien il-kawża tal-mewt tiegħu minkejja li kien instab pozittiv fis-16 ta’ Mejju. “Kien qed jingħata kura fl-Isptar tagħna ghal kundizzjonijiet mediċi u ma kienx l-ITU għax ma kellux sintomi relatati mal-Covid-19 jew sintomi respiratorji u allura hemhekk bħala definizzjoni tagħna joħroġ bħala ‘a death in a Covid positive situation’ jiġifieri għandek mewt ta’ persuna li kellu l-Covid u kien pożittiv u ma jfissirx li din il-persuna mietet bil-Covid.” Fl-aħħar bulletin mediku, il-Professur Gauci ħabbret li għat-tieni darba dil-ġimgħa ma nstab l-ebda każ pożittiv wara li f’24 siegħa saru ‘l fuq minn 1,000 swab test. Ħabbret li fl-istess perjodu fiequ 13 il-persuna oħra. Hija qalet li issa l-każi attivi niżlu taħt il-mija u hemm biss 96 persuna li għadhom bil-virus. Il-Professur Gauci ddiskriviet din is-sitwazzjoni bħala waħda stabbli. Mistoqsija minn Television Malta dwar il-possibiltà ta’ ftuħ tal-ajruport f’nofs ix-xahar id-dieħel, il-Professur Gauci qalet li għadejjin il-preparamenti skont il-pjan ta’ tranżizzjoni. “Għadejja ħidma mal-MTA biex ahna kemm naraw fejn inti jkollok dawk il-pajjiżi li jkunu għandhom inqas risku tat-trażmissjoni u għadejjin protokoli biex nħejju l-ajurport tagħna.” Qalet li dan qed isir biex wara li titħabbar id-data tal-ftuħ, l-ajruport ikun jista’ jibda joperaw bil-miżuri ta’ mitigazzjoni meħtieġa li jinkludu wkoll rotot li huma meqjusa sikuri. Dwar l-erba’ persuni li nstabu pożittivi lbieraħ, il-Professur Gauci spjegat li tnejn minnhom huma Carers li jaħdmu fl-Isptar Karen Grech, mara ta’ 33 li kienet f’kuntatt ma’ persuna li kellha l-covid u mara oħra ta’ 53 sena. Qalet ukoll li hemm 25 persuna fl-Isptarijiet, fosthom 13 fl-Isptar Boffa, sitta fl-Isptar San Tumas u sitta oħra f’Mater Dei fosthom pazjent li tmexxa għat-taqsima tal-kura intensiva iżda qalet li l-kundizzjoni tiegħu hi meqjusa tajba u mhuwiex intubat."
2020-05-29,Fin-12:30 – Il-Professur Charmaine Gauci bl-aħħar aġġornamenti dwar il-Covid-19 f’pajjiżna,https://www.tvm.com.mt/mt/news/fin-1230-il-professur-charmaine-gauci-bl-ahhar-aggornamenti-dwar-il-covid-19-fpajjizna/,"Is-Suoretendent għas-Saħħa Pubblika, il-Professur Charmaine Gauci mistennija tagħti l-aħħar aġġornamenti tas-sitwazzjoni attwali tal-Covid-19 f’pajjiżna. Il-konferenza stampa se tixxandar dirett fuq TVM, tvm.com.mt, Radju Malta u l-paġna Facebook ta’ TVM."
2020-05-29,It-tmien vittma tal-Coronavirus f’Malta huwa raġel ta’ 56 sena,https://www.tvm.com.mt/mt/news/it-tmien-vittma-tal-coronavirus-fmalta-huwa-ragel-ta-56-sena/,"It-tmien vittma tal-Coronavirus f’Malta huwa raġel ta’ 56 sena li kellu diversi kundizzjonijiet kroniċi. Fi stqarrija mill-Ministeru għas-Saħħa, intqal li l-vittma kien qiegħed jingħata kura fl-Isptar Mater Dei, irriżulta pożittiv għall-Covid-19 fis-16 ta’ Mejju u ġie kkonfermat pożittiv fis-17 ta’ Mejju. Ir-raġel miet fl-Isptar Mater Dei, matul il-lejl."
2020-05-29,Ara liema fergħat tal-BOV se jiftħu għada s-Sibt,https://www.tvm.com.mt/mt/news/ara-liema-ferghat-tal-bov-se-jifthu-ghada-s-sibt-2/,"Il-Bank of Valletta qed javża li għada s-Sibt 30 ta’ Mejju, ħames Fergħat f’Malta u Aġenzija f’Għawdex se jkunu miftuħa bejn id-9.00am u 12.30pm. Il-lokalitajiet minn fejn tista’ tinqeda għada huma Ħaż-Żabbar, ir-Rabat (Għawdex), ir-Rabat (Malta), San Pawl il-Baħar, Tal-Ibraġ u l-Belt Valletta. Klijenti li jeħtieġu servizzi oħra li mhux relatati ma’ tisrif ta’ ċekkijiet, ġbid ta’ flus u depożiti, bħal self għad-djar, self personali, investimenti, BOV Cards u applikazzjonijiet għall-Internet Banking jistgħu jagħmlu appuntament mal-fergħa tagħhom billi jibgħatu email fuq [email protected] bit-tip ta’ servizz meħtieġ, in-numru tal-mowbajl, in-numru tal-Karta tal-Identità u l-fergħa preferuta. Jistgħu ukoll iċemplu fuq +356 2275 3500 mit-Tnejn sal-Ġimgħa mit-8.00am sal-4.00pm. Il-bank ħeġġeġ ukoll lill-klijento biex jagħżlu metodi ta’ pagamenti bla kuntatt, li f’dan ix-xenarju tal-COVID-19 huma aktar iġeniċi u sikuri."
2020-05-28,Aktar minn 200 koppja tipposponi s-signor si minħabba l-pandemija,https://www.tvm.com.mt/mt/news/aktar-minn-200-koppja-tipposponi-s-signor-si-minhabba-l-pandemija/,"Il-pandemija ħarbtet il-pjani ta’ ħafna koppji li kellhom jiżżewġu f’dan il-perjodu ferm imfittex tas-sena u spiċċaw kellhom jipposponu ż-żwieġ tagħhom. Skont ċifri ta’ Identity Malta fl-aħħar xahrejn u nofs aktar minn 200 żwieġ ġew posposti minħabba l-pandemija. Koppja li kellha tiżżewweġ is-Sibt li għadda ma ħallietx il-coronavirus jidħol bejniethom u iżżewġu xorta biċ-ċivil iżda pposponiet ż-żwieġ bil-Knisja u r-riċeviment darbtejn, l-ewwel għal Settembru imbagħad għal Lulju tas-sena d-dieħla bit-tama li sa dakinhar s-sitwazzjoni tkun ferm aħjar. Brenda Jane Camilleri u Chris Vella kienu ilhom sentejn u nofs jippjanaw il-ġurnata tal-ħolm tagħhom, li jiżżewġu fit-23 ta’ Mejju 2020. Ippjanaw kollox sal-inqas dettal, għajr li kien se jkollhom jiżżewġu bil-maskri f’wiċċhom. “Aħna ma konniex qed nimmaġinaw li xahrejn ilu meta konna daqshekk viċin għal finishing line u kellna l-inviti stampati, naf b’koppji li kienu f’sitwazzjoni agħar minna fejn mhux talli kellhom l-inviti stampati talli kellhom it-tieġ tlieta jew erbat ijiem wara u kellhom iħassruh, jiġifieri meta wieħed jikkunsidra hemm sitwazzjonijiet agħar minn tagħna, affarijiet ma tippjanahomx imma għalhekk tajjeb li tkun flessibli,” qal Chris Vella. Il-koppja li ltaqgħet 11-il sena ilu fis-sixth form tal-kulleġġ ta’ San Alwiġi ma ħallietx il-pandemija tħarbtilha l-pjan oriġinali li tintrabat legalment bir-rit ċivili. “Xtaqna xorta li nintrabtu flimkien u nagħmlu l-pass tagħna li dejjem xtaqna din is-sena u għalhekk iddeċidejna li għalissa mmorru għaż-żwieġ biċ-ċivil imbagħad li nkomplu li niżżewġu bil-Knisja s-sena d-dieħla u li nagmlu r-riċeviment li dejjem xtaqna,” qalet Brenda Jane Camilleri. Skont ċifri mit-taqsima tar-reġistru taż-żwieġ ta’ Identity Malta, minħabba l-pandemija sa issa kellhom jiġu posposti mal-200 żwieġ li t-tnidijiet tagħhom kienu laħqu ġew ippubblikati. Madankollu hemm ħafna oħrajn li ma kienux ġew ippubblikati jew li kienu mistennija jsiru fix-xhur li ġejjin u ġew posposti jew saħansitra ħassru r-riċeviment. Iċ-ċifri juru li bejn l-1 ta’ Marzu u l-25 ta’ Mejju li għadda saru 125 żwieġ bir-rit ċivili, imqabbel ma’ 279 fl-istess perjodu s-sena li għaddiet. It-tnaqqis fiż-żwiġijiet reiġjużi kien aktar drammatiku tant li minn 286 żwieġ fl-istess tliet xhur is-sena li għaddiet, din is-sena saru biss 18 x’aktarx fl-ewwel ġimgħatejn ta’ Marzu sakemm il-Knejjes waqfu l-funzjonijiet kollha. Brenda u Chris spjegawlna li kienu ċaqalqu kollox għall-aħħar ta’ Settembru iżda ftit tal-ġimgħat ilu ddeċidew li jkunu aħjar li jipposponu ż-żwieġ bil-Knisja u r-riċeviment għal Lulju tas-sena d-dieħla. “Kemm fl-ewwel darba li mexxejnih u anke fit-tieni darba li mexxejnih is-suppliers ikkoperaw magħna, issa kien hemm dati li ma setgħux u aħna kkoperajna magħhom, jiġifieri ma mexxejnihx għax-xahar li xtaqna inizjalment jiġifieri għal Mejju imma għal Lulju u dik kienet xi ħaġa li aħna ċedejna,” qal Chris Vella. Waqt li kien hemm koppji oħrajn li għaddew minn sfidi u spejjeż akbar biex iċaqilqu l-ġurnata li tant ħadmu u ħolmu ghaliha, Brenda u Chris qalulna li tul din l-esperjenza baqgħu pożittivi u x’aktarx li dak hu s-sigriet għaliex jinsabu ħerqana aktar li ftit aktar minn 400 ġurnata oħra jiċċelebraw bl-istess mod li xtaqu li jiċċelebrawh is-Sibt li għadda. “Iċ-ċirkostanzi forsi qed ikunu pjuttost negattivi pero minn kull ċirkostanza nistgħu dejjem insibu dak il-pożittiv li jferraħna u tapprezza aktar il-ħajja,” temm jgħid Chris Vella."
2020-05-28,Seba’ persuni jinstabu f’ġemgħat ta’ aktar minn 6 f’postijiet pubbliċi,https://www.tvm.com.mt/mt/news/seba-persuni-jinstabu-fgemghat-ta-aktar-minn-6-fpostijiet-pubblici/,Baqgħu isiru l-ispezzjonijiet biex ikun assigurat li l-pubbliku qed jobdi l-avviżi legali ntiżi biex irażżnu l-imxija tal-coronavirus. Fl-aħħar 24 siegħa nstabu seba’ persuni f’ġemgħat t’aktar minn 6 persuni f’postijiet pubbliċi skont l-avviż legali li ħareġ il-Gvern. L-appell tal-awtoritajiet tas-saħħa jibqa’ biex kulħadd ikun responsabbli.
2020-05-28,Fir-Renju Unit minn nhar it-Tnejn jistgħu jinġabru sitt persuni f’post pubbliku,https://www.tvm.com.mt/mt/news/fir-renju-unit-minn-nhar-it-tnejn-jistghu-jingabru-sitt-persuni-fpost-pubbliku/,"Il-Prim Ministru tar-Renju Unit Boris Johnson ħabbar li minn nhar it-Tnejn, l-għadd ta’ persuni li jistgħu jiltaqgħu barra tela’ għal sitta, b’dawk li mhumiex mill-istess residenza iridu joqgħodu żewġ metri ‘il bogħod minn xulxin. Min-nhar it-Tnejn ukoll se jiftħu għadd ta’ negozji, fosthom dawk li jbiegħu il-karozzi, b’sensiela ta’ negozji oħra se jitħallew jiftħu f’nofs ix-xahar id-dieħel. Qal ukoll li s’issa saru tliet miljun test għall-Covid-19, waqt li qal li 377 persuna mietu kawża tal-imxija fl-aħħar 24 siegħa. Fl-Ingilterra u fl-Iskozja, tnediet sistema ġdida fejn dawk li jkunu f’kuntatt ma persuni li rriżultaw pożittiv bil-COVID-19, jistgħu jirċievu telefonata mill-awtoritajiet tas-saħħa u jordnawlhom jibqgħu kwarantina ta’ 14-il ġurnata f’każ li jkollhom riskju li jista jkollhom l-imxija. Dan wara li dawk li jinstabu pożittivi qed jintalbu jgħidu ma min kellhom kuntatt. L-għan wara din il-miżura hija biex minflok restrizzjonijiet fuq il-pajjiż kollu, ikun hemm miżuri lokaliżżati."
2020-05-28,€80 miljun sal-aħħar tax-xahar f’suppliment għall-pagi tal-ħaddiema affetwati mill-pandemija,https://www.tvm.com.mt/mt/news/e80-miljun-sal-ahhar-tax-xahar-fsuppliment-ghall-pagi-tal-haddiema-affetwati-mill-pandemija/,"Il-Malta Enterprise sal-aħħar tax-xahar se tkun ħallset €80 miljun bħala suppliment għall-pagi tal-ħaddiema li xogħolhom kien imdendel minħabba l-pandemija. Dan skont il-pakketti ta’ miżuri li tħabbru mill-Gvern biex itaffi l-konsegwenzi tal-pandemija fuq l-intrapriżi u l-ħaddiema. Waqt l-aħħar bulettin ekonomiku dwar l-iskemi ta’ għajnuna, il-Ministru għall-Ekonomija, Silvio Schembri, ħabbar li fil-jiem li ġejjin il-Gvern se jniedi pakkett ta’ miżuri ekonomiċi biex jistimula l-ekonomija ħalli terġa’ tirpilja. Iktar minn 77,000 ħaddiem fis-settur privat irċievew ħlas bħala suppliment tal-paga mill-Malta Enterprise u baqgħu fuq il-kotba tax-xogħol tal-imgħallmin tagħhom. F’għaxar ġimgħat mindu l-Gvern nieda pakketti ta’ għajnuna finanzjarja għan-negozji, il-Malta Enterprise ħallset €55 miljun biex dawn il-ħaddiema ma jitilfux ħobżhom. Il-ħlasijiet saru wara li l-Malta Enterprise rċeviet iktar minn 20,000 applikazzjoni minn ażjendi u persuni li jaħdmu għal rashom. Iktar minn 1,000 applikazzjoni qed jiġu kkontestati. Il-ħlasijiet ilaħħqu sa €800 fix-xahar bħala suppliment tal-paga għall-ħaddiema full-time u sa €500 għall-ħaddiema part-time. Fl-aħħar aġġornament dwar l-iskemi ta’ għajnuna, il-Ministru għall-Ekonomija, Silvio Schembri, qal li sal-aħħar ta’ Mejju, il-Malta Enterpise se tkun qassmet iktar minn €80 miljun f’għajnuniet lill-ħaddiema f’diversi oqsma fil-privat. Huwa rrimarka li dawn l-iskemi għenu biex ikunu salvati l-postijiet tax-xogħol. Qal li fil-jiem li ġejjin, il-Gvern se jħabbar pakkett ta’ miżuri biex jistimula l-ekonomija ħalli terġa’ tqum fuq saqajha. U d-Dipartiment tas-Sigurtà Soċjali ħareġ iktar minn €11.7 miljun f’benefiċċji soċjali għall-ħaddiema fis-settur privat li ma setgħux jaħdmu jew tilfu xogħolhom minħabba l-imxija. Fi stqarrija, il-Ministeru għall-Familja u s-Solidarjetà Soċjali qal li ras għal ras il-benefiċjarji rċievew medja ta’ €1,446 f’għajnuna finanzjarja. L-akbar għadd ta’ benefiċjarji huma ġenituri li kellhom jieqfu mix-xogħol biex jieħdu ħsieb lil uliedhom."
2020-05-28,"4 każijiet ġodda ta’ Covid-19, 10 oħra mfejqa",https://www.tvm.com.mt/mt/news/4-kazijiet-godda-ta-covid-19-10-ohra-mfejqa/,"Kienu kkonfermati 4 każijiet ġodda ta’ Covid-19 fl-aħħar 24 siegħa, wara li saru testijiet fuq 1,137 swab. L-awtoritajiet tas-saħħa qalu wkoll li 10 persuni oħra kienu ddikjarati mfejqa mill-Covid-19. B’hekk f’Malta issa għandna 108 każi attivi, hekk kif b’kollox fiequ 501 minn total ta’ 616 li kienu infettati, waqt li 7 tilfu ħajjithom. Iktar dettalji dwar dawn il-każijiet jinħataw għada waqt l-aġġornament mediku mis-Supretendent tas-Saħħa Pubblika, Charmaine Gauci, fin-12.30pm."
2020-05-28,"Qabżu l-100,000 dawk li mietu bil-Covid-19 fl-Istati Uniti",https://www.tvm.com.mt/mt/news/qabzu-l-100000-dawk-li-mietu-bil-covid-19-fl-istati-uniti/,"F’inqas minn erba’ xhur mindu faqqgħet il-pandemija tal-Covid-19 fl-Istati Uniti, il-vittmi qabżu l-100,000. Dan huwa l-ikbar ammont ta’ fatalitajiet f’pajjiż wieħed, għalkemm skont l-università John Hopkins f’Maryland, l-Istati Uniti huwa d-disa’ pajjiż fil-lista tal-pajjiżi bl-ogħla rata ta’ mwiet meta kkalkulat ras għal ras mal-popolazzjoni. Skont il-kalkoli tal-istess università, ir-rata ta’ mortalità fl-Istati Uniti hija inqas minn dik tal-Belġju, ir-Renju Unit, Franza u l-Irlanda. Sadanittant, dawk infettati bil-coronavirus fl-Istati Uniti jgħoddu 1.69 miljun, li jammontaw għal 30% mit-total tal-persuni kollha li rriżultaw pożittivi għall-virus madwar id-dinja."
2020-05-27,Ara: Ieqaf tliet minuti u ħossok kburi li Malti – ġmiel il-gżejjer Maltin f’filmat wieħed,https://www.tvm.com.mt/mt/news/ara-ieqaf-tliet-minuti-u-hossok-kburi-li-malti-gmiel-il-gzejjer-maltin-ffilmat-wiehed/,"Il-gżejjer Maltin, tarahom fuq mappa tistħajjilhom blata minsija mid-dinja f’nofs il-Mediterran. Mur obsor li ġenna tal-art. Minkejja ċ-ċokon tagħhom, kif tirfes fuqhom tintebaħ li dawn il-gżejjer iħaddnu storja liema bħalha u li huma kkaratterizzati minn pajsaġġ li jpaxxi l-għajn. Mhux kulħadd jaħsibha l-istess. Mitt bniedem, mitt fehma jgħid il-Malti. Minkejja dan, il-poplu Malti u Għawdxi magħruf għall-qalb tad-deheb li sa minn dejjem ikkaratterizzat lil niesu. Poplu, mgħoni b’talent u b’abbiltajiet ta’ barra minn hawn. F’dawn l-aħħar jiem, waqt il-kunċert ‘Għajta Waħda’ xxandar filmat ċkejken li jisraqlek qalbek. Il-Belt Valletta mixgħula fis-satra tal-lejl u l-baħar ċar kristall li jdawwar din il-ġawhra ta’ arċipelagu, fost l-oħrajn, iqajjmulek ġismek xewk xewk. Poplu Malti, li meta sab ruħu f’diffikultà dejjem kellu l-ħila u rnexxielu jġaħġaħha. F’mumenti straordinarji, il-Maltin u l-Għawdxin dejjem ġibdu ħabel wieħed. U bħalissa, xejn anqas. Jekk nibqgħu nikkollaboraw, din l-isfida negħlbuha wkoll."
2020-05-27,Raġel Malti sid ta’ ristorant fi New York iqassam l-ikel b’xejn lill-ħaddiema tas-saħħa,https://www.tvm.com.mt/mt/news/ragel-malti-sid-ta-ristorant-fi-new-york-iqassam-l-ikel-bxejn-lill-haddiema-tas-sahha/,"L-Amerka, dinj’oħra. It-toroq u l-bini ma jispiċċaw qatt. Il-post, fejn bosta jgħumu fil-ġid. Pajjiż, iżda, mifqugħ sa ruħ ommu bin-nies. Qajla jkunu jafu bik in-nies. Aktarx, li kulħadd ifendi għal rasu. Minkejja dan, ġest ta’ solidarjetà, ikun fejn ikun, għid li dejjem se jispiċċa fuq fomm in-nies f’leħħa ta’ berqa. Il-pożittività u l-ġenerożità jinżlu għasel ‘il kulħadd. Sebastiano Cappitta, raġel Malti ta’ dixxendenza Sqallija, lebbet lil hinn minn xtutna meta kien għadu ħalib ommu fi snienu. Mar jgħix Miami, iżżewweġ hemm, imbagħad reħielha lejn New York, fejn għadu jgħix sal-lum. Fi New York, Sebastiano spiċċa fetaħ għadd ta’ ħwienet tal-ikel. Dan l-aħħar, lil Sebastiano qisha ħabbritu qalbu hekk kif b’kumbinazzjoni ftit qabel ma l-Covid-19 ġabet lid-dinja għarkupptejha, biegħ parti mill-operat tiegħu bil-għan li jkun jista’ jdur id-dinja bil-kwiet u xejn xejn ma jibqax mgħobbi b’daqstant responsabbiltà. Ir-riedni tar-ristorant ‘Bettolona’, iżda, baqgħu f’idejh. Flimkien ma’ kollega tiegħu, f’dawn l-aħħar jiem, Sebastiano ħass li anki hu jista’ jagħti sehmu f’dawn il-jiem straordinarji. Minn jeddu, beda jqassam l-ikel b’xejn lil għadd ta’ ħaddiema tas-saħħa li jaħdmu minn sbieħ il-jum sa nżul ix-xemx fl-akkwati ta’ Morningside Heights f’Manhattan fi New York City. F’kummenti lil tvm.com.mt, in-neputi ta’ Sebastiano, Gianluca Cappitta stqarr li ‘l zijuh dejjem jiftakru qalbu jagħtihielek. Qal, li minkejja s-suċċessi li kiseb mindu fetaħ ir-ristoranti fi New York u minkejja l-għadd ta’ ċelebritajiet li spiċċa għamel ħbieb magħhom hemm, zijuh dejjem baqa’ saqajh mal-art."
2020-05-27,"Każ ġdid ta’ COVID-19 f’Malta, ifiqu 6 persuni",https://www.tvm.com.mt/mt/news/kaz-gdid-ta-covid-19-fmalta-ifiqu-6-persuni/,"Fl-aħħar aġġornament mediku, is-Supretendent tas-Saħħa Pubblika, il-Professur Charmaine Gauci wriet in-niket tagħha li miet pazjent ta’ 97 sena li kien rikoverat fl-isptar Karen Grech wara li għaxart ijiem ilu instab li kellu l-Covid-19. L-anzjan li kellu kundizzjonijiet oħra, miet matul il-lejl li għadda fl-isptar Karen Grech. Mistoqsija għall-fatt li tlieta mis-seba’ pazjenti li mietu, kienu rikoverati fl-isptar Karen Grech, Professur Gauci spjegat li f’Karen Grech il-pazjenti huma anzjani u li jkollhom kundizzjonijiet oħra ta’ saħħa. Fl-aħħar erbgħa u għoxrin siegħa minn 1247 test, nstab każ wieħed biss pożittiv, ta’ raġel ta’ 71 sena li kien fl-isptar Monte Karmeli u li kien qed jinżamm kwarantina fl-admission ward bħala prekawzjni għall-Covid 19. Il-Professur Gauci spjegat li r-raġel kellu kundizzjoni fin-nifs u wara li s-sitwazzjoni kkumplikat ruħha ttieħed l-emerġenza u hemmhekk sar magħruf li kellu l-virus. Bejn it-Tnejn u t-Tlieta fiequ sitt persuni oħra biex b’hekk it-total ta’ persuni mfejqa tela’ għal 491. Issa hemm 114 li għadhom ma ħelsux mill-virus mis-612-il każ li kellna f’Malta. Minnhom fl-isptarijiet hemm 28 persuna. Il-Professur Gauci qalet li l-pazjenti kollha miżmuma l-isptar huma stabbli u m’hemm ħadd bil-Covid-19 fl-ITU.Hija ma eskluditx il-possibbiltà li l-Coronavirus huwa virus staġjonali li jmur fis-sajf u jaf jerġa’ jiġi fix-xitwa għalkemm saħqet li dan huwa virus ġdid li għadu qed jiġi studjat. Stqarret iżda li t-teorija li l-virus jista’ jisparixxi hija dubjuża. Is-Supretendent tas-Saħħa Pubblika indikat li jistgħu jiġu irtirati restrizzjonijiet oħra. ” Bħalissa qed inħejju l-pakkett liema huma l-aħjar miżuri li tirrilaxxa b’mezzi ta’ mitigazzjoni’. Il-Professur Gauci kompliet tisħaq li wieħed jibqa’ għaddej bit-tindif tal-ambjent u l-ħasil spiss tal-idejn, u d-distanza soċjali, prattiċi oħra bħall-użu tal-maskra li servew ta’ ġid u li taw ir-riżultati. Ara wkoll: Anzjan ta’ 97 sena s-seba’ vittma tal-Coronavirus f’Malta "
2020-05-27,ARA: Ilbies protettiv ġdid għall-membri tal-ekwipaġġ tal-Emirates,https://www.tvm.com.mt/mt/news/ara-l-uniformijiet-il-godda-tal-membri-tal-ekwipagg-tal-emirates/,"Il-kumpanija tal-ajru Emirates qed tieħu l-miżuri kollha neċessarji f’dak li għandu x’jaqsam mal-iġenje, is-saħħa u s-sigurtà tal-passiġġieri kif ukoll tal-ħaddiema tagħha. Għaldaqstant il-membri tal-ekwipaġġ se jkollhom ilbies protettiv ġdid fosthom libsa disposable kif ukoll maskri, visors u ingwanti. Barra dan, kull passiġġier se jingħata pakkett b’xejn li fih jinkludi maskra, hand sanitiser u ingwanti fost oħrajn. Se jiddaħħlu wkoll miżuri bħad-diżinfettazzjoni tal-ajruplan bejn vjaġġ u ieħor, miżuri li jippromwovu d-distanza soċjali kif ukoll l-ittestjar fuq il-passiġġieri biex jiġi aċċertat li dawn mhux qed iġorru l-Covid-19."
2020-05-27,Ajruplan jasal Malta bi kliem ta’ ringrazzjament,https://www.tvm.com.mt/mt/news/ajruplan-jasal-malta-bi-kliem-ta-ringrazzjament/,"Bil-kelma “Grazzi” u qawsalla kbira fuq ġenb tal-ajruplan b’turija ta’ tama u apprezzament għall-ħaddiema li jinsabu quddiem nett fil-ġlieda kontra l-imxija tal-COVID-19, ajruplan tad-DHL wasal Malta b’aktar tagħmir mediku. Fost il-merkanzija kellu l-ewwel ħames concentrators tal-ossiġnu minn 45 li ser jintramaw fi swali temporanji li saru minhabba l-pandemija fl-isptar Mater Dei. “Dan l-apparat kapaċi mill-arja jiffiltra n-nitrogen bie xil-pazjent ikun jista’ jieħu nifs b’konċentrazzjoni ikbar ta’ ossiġnu li jkollu bżonn meta jkun marid.” Charles Schiavone, Manager tad-DHL, ippreżenta dan it-tagħmir lil rappreżentat mill-isptar Mater Dei fil-preżenza ta’ uffiċjali tal-Pulizija, tal-Forzi Armati u tad-Dipartiment tal-Protezzjoni Ċivili. Is-Sur Schaivone qal li l-kumpanija li toffri servizzi ta’ loġistika, hija fost il-ftit kumpaniji tal-ajru li kompliet bit-titjiriet biex twassal diversi oġġetti essenzjali. “Konna offrejna lil Gvern li nistgħu nissapportjawh fit-trasportazzjoni kollha speċjalment ta’ equipment meħtieġ minħabba l-COVID-19.” Is-Sur Schiavone qal li l-kumplament tat-tagħmir mediku, li qed jiġi esportat miċ-Ċina, ser jasal Malta fil-jiem li ġejjin."
2020-05-27,Persuna mill-vittmi tal-COVID-19 ma mititx kawża tal-virus iżda bi problemi fil-musrana,https://www.tvm.com.mt/mt/news/persuna-mill-vittmi-tal-covid-19-ma-mititx-kawza-tal-virus-izda-bi-problemi-fil-musrana/,"Id-Deputat Prim Ministru u Ministru għas-Saħħa Chris Fearne qal li persuna li ġiet irrappurtata bħala vittma tal-coronavirus, il-virus ma kienx il-kawża prinċipali tal-mewt tagħha. Huwa kien qed iwieġeb għall-mistoqsija parlamentari li saret mill-Membru Parlamentari Godfrey Farrugia nhar it-Tnejn li għadda. F’għadd ta’ mistoqsijiet, Dr Farrugia staqsa l-kawża eżatta tal-mewt tas-sitt persuni li kienu pożittivi bil-Covid-19. Għal din il-mistoqsija, Dr Fearne qal li skont ir-Reġistru Nazzjonali tal-Imwiet fi ħdan id-Direttorat għall-Informazzjoni dwar is-Saħħa u r-Riċerka, mis-sitt persuni li l-COVID-19 ikkontribwixxiet għall-mewt tagħhom, f’ħamsa minnhom il-kawża prinċipali tal-mewt hija kkunsidrata li kienet il-COVID-19, mentri fil-persuna l-oħra l-COVID-19 kienet kawża kontributorja, minħabba li l-kawża tal-mewt prinċipali kienet relatata mal-musrana. Huwa spjega li ma setax jagħti aktar informazzjoni dwar il-każ speċifiku għaliex jista’ jwassal għal identifikazzjoni tal-persuni individwali, liema informazzjoni hija ta’ sensittivita’ kbira għall-qraba tal-mejta, skont il-parametri tal-Att dwar il-Protezzjoni tad-Data, 2018. Waqt li kien qed iwieġeb għad-domandi ta’ Dr Farrugia, il-Ministru għas-Saħħa spjega li l-medja ta’ ġranet ta’ konvalexxenza tal-persuni li rriżultaw pożittivi għall-COVID-19 mid-data tat-test u sakemm instabu li fiequ hija ta’ 16 il-ġurnata. Minn dawn, 25% tal-persuni li rriżultaw b’test pożittiv tal-COVID-19, ma kellhomx sintomi u jekk tnaqqas ir-residenti taċ-ċentru l-miftuħ ta’ Ħal Far ir-rata hija ta 13%. Kompla jispjega kif 19% tal-pazjenti li rriżultaw pożittivi għall-COVID-19 nżammu għall-kura fl-IDU fl-Isptar Mater Dei għal iktar minn ġurnata waħda. Qal kien hemm ukoll 11-il persuna li kellhom bżonn il-kura fl-Intensive Theraphy Unit. Qal li minn dawn erba’ pazjenti kellhom bżonn assistenza tal-ventilator fl-ITU ta’ Mater Dei. Intant il-Ministru Fearne kompla jispjega li  55% tal-pazjenti li rriżultaw b’test pożittiv tal-COVID-19 qalu li ħadu l-vaċċin tal-influwenza is-sena l-oħra. Huwa qal li d-Dipartiment għas-Saħħa mexa ma’ kriterji u case definition ta’ każijiet pożittivi għall- COVID-19. Qal li mexa ma’ linji gwida ippublikati kontinwament, mill-Għaqda Dinjija tas-Saħħa (WHO) kif ukoll mill-ECDC, iċ-ċentru Ewropew għall-Prevenzjoni tal-Mard. Il-Ministru qal li kull persuna li kienet taqa’ taħt dawn il-kriterji, kienet qed tiġi mibgħuta biex tieħu l-kampjun u jiġi ttestjat. Il-Ministru Chris Fearne wieġeb għal din id-domanda nhar it-Tnejn li għadda, għaldaqstant kienet għadha ma tħabbritx il-mewt tas-seba’ persuna bil-COVID-19. "
2020-05-27,Anzjan ta’ 97 sena s-seba’ vittma tal-Coronavirus f’Malta,https://www.tvm.com.mt/mt/news/anzjan-ta-97-sena-s-seba-vittma-tal-coronavirus-fmalta/,"Anazjan ta’ 97 sena huwa s-seba’ vittma tal-Coronavirus f’Malta. Fi stqarrija mill-Ministeru għas-Saħħa, intqal li l-anzjan kien qed jingħata kura fl-Isptar Karin Grech u kellu sintomi relatati mal-Covid-19 fis-16 ta’ Mejju u ġie kkonfermat infettat bil-virus fis-17 ta’ Mejju. Ir-raġel miet fl-isptar Karin Grech mal-lejl li għadda."
2020-05-26,Il-Maltin qed jilbsuhom sew il-maskri u l-visors?,https://www.tvm.com.mt/mt/news/il-maltin-qed-jilbsuhom-sew-il-maskri-u-l-visors/,"Il-pandemija u r-reħi tar-restrizzjonijiet ġabu magħhom l-użu tal-maskra. Filwaqt li ħafna qed jużawha kif obbligati jagħmlu f’ħafna postijiet pubbliċi, osservajna li bosta qed jilbsu biex taparsi libsuha. Id-Direttur tad-Direttorat tal-Promozzjoni tas-Saħħa u l-Prevenzjoni tal-Mard tispjega kif għandhom jintlibsu l-maskri u l-visors. Id-Direttur tad-Direttorat tal-Promozzjoni tas-Saħħa u l-Prevenzjoni tal-Mard, Paula Vassallo spjegat li l-maskra għandha tgħatti l-imnieħer, il-ħalq u l-geddum. “Ħa nagħfas il-parti fejn għandi dik il-biċċa tal-metall, nara li tgħatti l-geddum u bil-loops nilbisha.” Dr Vassallo qalet li qabel u wara li tintlibes il-maskra, wieħed għandu jaħsel idejh bl-ilma u s-sapun jew juża sanitizer. Spjegat li s-surgical mask għandha tintlibes darba u tintrema – anke jekk tkun intlibset għal ftit minuti. Saħqet li l-maskra m’għandha qatt tintmiss minn barra għax dik hija l-parti li tista’ tkun infettata. Il-maskra għandha dejjem titneħħa minn wara l-widnejn jew mill-ħoloq elastiċi, titpoġġa f’borża u tintrema fil-borża s-sewda. Dwar il-maskri taċ-ċarruta, Dr Vassallo spjegat li dawn għandhom ikunu magħmulin minn tliet saffi tal-qoton – idealment mill-materjal li jintuża għall-flokijiet jew investa. Qalet li wkoll importanti li din tkun issikkata. Dawn il-maskri għandhom jinħaslu kull darba li jintlibsu. “Hemm ħafna nies li qed jagħmluha huma stess. Jagħmlu biċċa basket taċ-ċarruta wkoll ħalli mbagħad din il-maskra nagħmluha f’dan il-basket u naħsluha b’detergent komuni f’temperatura ta’ 60 grad.” Dr Vassallo rrakomandat li fil-banek tintlibes il-visor għax il-maskri mhux permessi fil-banek. Qalet li anke f’dan il-każ wieħed m’għandux imiss il-parti ta’ quddiem u għandha titneħħa minn wara. Il-visors jitnaddfu bl-alkoħol jew bis-sapun u bl-ilma. Dr Vassallo spjegat li bil-maskra xorta waħda għandha tinżamm id-distanza ta’ żewġ metri bejn persuna u oħra. Saħqet li l-maskra għandha tintlibes waqt li n-nies ikunu qed jitkellmu. “Jekk se tilbisha ħażin inti mhux se tipproteġi lil xi ħadd ieħor. Jien il-maskra nilbisha biex nipproteġi lin-nies u xi ħadd ieħor jilbisha biex jipproteġi lili.”"
2020-05-26,Kampjonat bil-kontroversji sal-aħħar: Rabja għaċ-ċelebrazzjonijiet minn partitarji ta’ Floriana FC,https://www.tvm.com.mt/mt/news/kampjonat-bil-kontroversji-sal-ahhar-rabja-ghac-celebrazzjonijiet-minn-partitarji-ta-floriana-fc/,"L-aħbar tajba li fl-aħħar 24 siegħa, Malta ma kellha l-ebda każ ġdid ta’ Covid-19, kisret xi ftit id-diżappunt ta’ bosta li raqdu rrabjati għaċ-ċelebrazzjonijiet fil-beraħ li saru t-Tnejn filgħaxija mill-partitarji tal-Floriana minnufih wara li l-MFA fost ħafna kontroversji ddikjarat lit-tim tal-Floriana Champions tal-futbol Malti. L-aġir tal-folla bi ksur tal-projbizzjoni tal-attivitajiet tal-massa tqies bħala insult minn diversi professjonisti u ħaddiema tas-saħħa għall-isforzi kollha li saru biex titrażżan l-imxija tal-coronavirus. Il-klabb ta’ Floriana qal li ċ-ċelebrazzjonijiet kienu spontanji u hu kkopera mal-Pulizija biex jikkontrolla s-sitwazzjoni. L-għada li l-klabb tal-football ta’ Floriana ġie ddikjarat rebbieħ tal-aktar unur prestiġjuż fil-futbol Malti, fit-toroq tal-Furjana fosthom quddiem il-bini tal-klabb kien hemm kalma u ħemda sħiħa. Atmosfera li kienet tikkuntrasta bil-kbir maċ-ċelebrazzjonijet spontanji li saru t-Tnejn filgħaxija malli ħarġet l-aħbar mill-kunsill tal-MFA. Xeni li ġabu l-kundanna speċjalment tobba u ħaddiema tas-saħħa minhabba l-ksur tad-direttiva dwar il-projbizzjoni tal-attivitajiet tal-massa. Is-Supretedent tas-Saħħa Pubblika, il-Professur Charmaine Gauci stqarret li l-awtoritajiet tas-saħħa baqgħu ssummati u mħassba bix-xeni li raw. Hija ħeġġet lil kull min kien preżenti biex imur jagħmel is-swab test ghal coronavirus. Is-Segretarju tal-klabb ta’ Floriana, Dione Borg waqt li qal li jifhem l-awtoritajiet tas-saħħa, sostna li l-ferħ kien spontanju u l-klabb ikkopera mal-forzi tal-ordni. “Hekk kif il-Pulizija qalulna l-attività trid tieqaf għaliex kien diffiċli tikkontrolla l-folla, il-club waqqaf l-attività li ma kinitx organizzata minnha imma kienet ewforija naturali ta’ komunità li ħasset li kellha twassal messaġġ,” qal is-Segretarju ta’ Floriana FC Dione Borg. Sadanittant,  il-Pulizija kkonfermat ma’ TVM li aġixxiet biex rat li l-folla li nġabret spontanjament ġiet imferrxa, tant illi l-attività twaqqfet. Il-Pulizija qalet li se tibqa’ għaddejja bl-investigazzjonijiet tagħha. Il-mijiet ta’ partitarji nġabru quddiem il-każin tal-klabb Furjaniż hekk kif kważi żewġ terzi tat-80 membru tal-Kunsill tal-MFA vvutaw favur li Floriana jkunu dikjarati Champions ta’ Malta għaliex sal-ewwel ġimgħa ta’ Marzu, meta kien jonqos sitt logħbiet għat-tmiem tal-Kampjonat kienu fil-quċċata tal-klassifika tal-kampjonat BOV Premier, tliet punti fuq l-ikbar rivali Valletta FC. Għall-captain ta’ Floriana, Jurgen Pisani, it-team manager Peter Agius u l-player Clyde Borg, id-deċiżjoni kontroversjali kienet bbażata fuq il-meritokrazija sportiva. “Fiċ-ċirkostanzi aħna meritatament irbaħnih fuq dawk l-20 logħba għaliex il-league ġie mitmum f’dawk l-20 logħba,” qal il-Captain ta’ Floriana, Jurgen Pisani. “Ta’ min jgħid li f’dan il-kampjonat li from Day 1 sal-aħħar logħba dejjem konna l-ewwel,” qal it-Team Manager ta’ Floriana FC Peter Agius. “Ilna nokkupaw l-ewwel pożizzjoni minn Awwissu, jiġifieri meta tqies l-affarijiet kollha naħseb saret ġustizzja man-nies kollha li ħadmu għal dan it-tragward,” qal il-plejer tal-Floriana FC, Clyde Borg. L-ex President tal-MFA, Norman Darmanin Demajo fil-programm Ras imb’Ras qal li d-deċiżjonijiet tal-MFA kienu inevitabbli u hu jaqbel magħhom. “L-MFA ħadet pożizzjoni li tweġġa l-inqas clubs u qaltilhom dawk kollha li kienu f’pożizzjoni ta’ promotion ħa intellgħukom, l-oħrajn li kienu f’pożizzjoni ta’ relegation imma teoretikament ma ġejtx relegat għax fadal 6/7 logħbiet, mhux ħa nweġġgħukom,” qal l-eks President tal-MFA Norman Darmanin Demajo. Id-deċiżjoni tal-Kunsill tal-MFA dwar Floriana, fissret ukoll li Żejtun Corinthians ġew dikjarati Champions tal-Ewwel Diviżjoni u għall-ewwel darba fl-istorja se jilagħbu fl-ogħla diviżjoni. Uħud mill-partitarji u uffiċjali ta’ Żejtun dehru jiċċelebraw dan is-suċċess iż-Żejtun stess. Marsa ġew dikjarati Champions tat-Tieni Diviżjoni u wħud mill-partitarji tagħhom dehru jiċċelebraw ma’ dawk tal-Floriana fuq il-Fosos. Attard FC ġew dikjarati Champions tat-Tielet diviżjoni, bil-club jgħid li fiċ-ċirkostanzi preżenti ċ-ċelebrazzjonijiet ġew posposti. Nadur Youngters ġew dikjarati Champions tal-football Għawdxi għat-12-il darba u l-klabb ħeġġeġ lill-partitarji biex għalissa jiċċelebraw fi djarhom. Dan kien is-suġġeriment tal-klabb ta’ Celtic fl-Iskozja li l-ġimgħa li għaddiet rebaħ il-kampjonat Skoċċiż iżda numru żgħir mill-partitarji tiegħu marru kontra l-pariri tal-club u marru jiċċelebraw quddiem l-istadium."
2020-05-26,Kunċerti mill-Orkestra Filarmonika ta’ Malta fid-djar tal-anzjani,https://www.tvm.com.mt/mt/news/kuncerti-mill-orkestra-filarmonika-ta-malta-fid-djar-tal-anzjani/,"L-Orkestra Filarmonika ta’ Malta ħabbret sensiela ta’ kunċerti bit-tema Flimkien, fi djar u villaġġi għall-anzjani. Il-kunċerti li se jsiru kull nhar ta’ Ġimgħa filgħodu għandhom l-għan li jwasslu messaġġ pożittiv u ta’ tama lir-residenti u ‘l dawk li jduru bihom. Waqt li jobdu r-regoli b’rabta mal-Covid-19, dan il-proġett tal-MPO se jkun qed jippromwovi l-mużika klassika filwaqt li joffri pjattaforma unika għal vjaġġ emozzjonali lil dawk l-indiwidwi li huma affetwati mill-pandemija. Iċ-Ċermen Eżekutiv tal-MPO Sigmund Mifsud qal li l-orkestra hija komessa li tikkontribwixxi lejn il-ġid ħolistiku tas-soċjetà. Id-djar li fihom se jsiru l-kunċerti jinkludu Jasmine Nursing Home, Hilltop Gardens, Casa Antonia, Casa Leone, Holy Family Home, St Vincent de Paul Residence u Id-Dar tal-Kleru."
2020-05-26,ARA: “Daqt ikollna iktar maskri milli bram fil-Mediterran”,https://www.tvm.com.mt/mt/news/ara-daqt-ikollna-iktar-maskri-milli-bram-fil-mediterran/,"Filmat miġbud minn għaqda ambjentali fi Franza juri qiegħ il-baħar mimli maskri u ngwanti tal-plastik. Dan it-tagħmir protettiv marbut mal-Covid-19 kien fost għadd sostanzjali ta’ plastik u skart ieħor li ttella’ minn qiegħ il-baħar f’Antibes. L-għaqda Opération mer propre, li kienet qed tnaddaf qiegħ il-baħar, innutat li dawn il-maskri m’ilhomx ħafna fl-idejn, iżda diġà sabu ruħhom f’qiegħ il-baħar. Qalet li meta wieħed iqis li ġew ordnati iktar minn żewġ biljun minn dawn il-maskri, b’din ir-rata daqt ikun hemm iktar maskri milli bram fil-baħar Mediterran. L-għaqda wissiet li din se tkun problema ambjentali ġdida"
2020-05-26,Diversi pajjiżi taż-żona Schengen jikkunsidraw jiftħu mill-ġdid il-fruntieri għat-turisti,https://www.tvm.com.mt/mt/news/diversi-pajjizi-taz-zona-schengen-jikkunsidraw-jifthu-mill-gdid-il-fruntieri-ghat-turisti/,"Fuq l-għatba tal-istaġun tas-sajf, diversi pajjiżi taż-żona Schengen qed jikkunsidraw bis-serjetà li jiftħu mill-ġdid il-fruntieri għat-turisti. Spanja ħabbret li mill-1 ta’ Lulju se tneħħi l-kwarantina ta’ ġimagħtejn għall-persuni li jżuru l-pajjiż. Il-pajjiż iżuruh 80 miljun turist fis-sena. Tal-istess fehma, il-Ġermanja li qed tikkunsidra li tiftaħ il-fruntieri – inkluż għal turisti mir-Renju Unit – fil-15 ta’ Ġunju. Fil-Ġermanja, mietu iktar minn 8,300 persuna bil-Covid-19. It-turisti Brittaniċi iżda li jirritornaw lura pajjiżhom minn dawn il-pajjiżi jrid jqattgħu ġimagħtejn kwarantina f’darhom bħala prekawzjoni. Anki d-Danimarka llaxxkat ir-restrizzjonijiet fuq l-ivjaġġar bejn persuni mill-pajjiżi Nordiċi.  "
2020-05-26,Iċ-Ċili b’rekord ta’ infezzjonijiet ġodda ta’ Covid-19,https://www.tvm.com.mt/mt/news/ic-cili-brekord-ta-infezzjonijiet-godda-ta-covid-19/,"Iċ-Ċili rreġista rekord ta’ każijiet ġodda ta’ coronavirus f’24 siegħa bi kważi 5,000 infezzjoni ġdida. Żewġ Ministri  tal-Gvern taċ-Ċili huma fost dawk li rriżultaw pożittivi għal Covid-19. Il-kapitali Santiago u reġjuni oħra għadhom bil-lockdown. S’issa f’dan il-pajjiż kienu rreġistrati kważi 74,000 infezzjoni. Intant, jidħlu fis-seħħ ir-restrizzjonijiet illum fuq l-ivvjaġġar minn nies mill-Brażil lejn l-Istati Uniti. F’24 siegħa, in-numru ta’ mwiet bil-coronavirus fil-Brażil kien ogħla min-nurmu fl-Istati Uniti. Ir-restrizzjonijiet japplikaw għal persuni barranin li kienu fil-Brażil f’dawn l-aħħar ħmistax. Il-Brażil sar it-tieni pajjiż bl-ogħla numru ta’ infezzjonijiet bil-Covid-19 wara l-Istati Uniti. Il-Brażil qal li mhux se jbiddel ir-rakkomandazzjoni tiegħu li juża l-mediċina tal-malarja biex jitratta l-coronavirus u dan minkejja li l-Għaqda Dinjija tas-Saħħa issospendiet it-testijiet tal-hydroxychloroquine bħala trattament possibbli għall-Covid-19 wara li studju wera li din il-mediċina, li tintuża għal-malarja, tista’ tikkawża problemi tal-qalb fil-pazjenti u żżid ir-riskju ta’ mewt. "
2020-05-26,Il-Kamra tal-Kummerċ tikkundanna ċ-ċelebrazzjonijiet fuq il-fosos tal-Floriana,https://www.tvm.com.mt/mt/news/il-kamra-tal-kummerc-tikkundanna-c-celebrazzjonijiet-fuq-il-fosos-tal-floriana/,"Il-Kamra tal-Kummerċ, l-Intrapriża u l-Industrija ikkundannat iċ-ċelebrazzjonijiet spontanji li saru lbieraħ wara li tħabbar li l-Floriana FC huma r-rebbieħa tal-BOV Premier League. Fi stqarrija l-Kamra qalet li n-nuqqas ta’ dixxipplina hija daqqa ta’ ħarta għall-ħaddiema tas-saħħa li għal dawn l-aħħar xhur ħadmu bla heda sabiex iżommu s-sitwazzjoni taħt kontroll, għall-persuni vulenerabbli li għal xhur ilhom jissaġrifikaw il-kwalità ta’ ħajja tagħhom, għan-negozji li għalqu sabiex jipproteġu lill-klijenti tagħhom u għall-bqija tas-soċjetà li obdiet id-direttivi tal-awtoritajiet. Ir-riperkussjonijiet għal dawk li ddeskriviet bħala atti irresponsabbli huma riskju li jintremew xhur ta’ sagrifiċċji ta’ soċjetà sħiħa minħabba t-traskuraġni ta’ xi wħud. Il-Kamra qalet ukoll li kien mistenni infurzar aħjar u li n-nuqqas ta’ tħejjija min-naħa tal-awtoritajiet ippremettiet l-irresponsabilità mill-ftit li tipperikola s-saġrifiċċju tal-ħafna. Ara wkoll: Insult għall-ħaddiema fil-ġlieda kontra l-Covid-19 – Tabib tal-emerġenza "
2020-05-26,Il-union tal-għalliema UPE twissi b’azzjonijiet industrijali fuq Skolasajf,https://www.tvm.com.mt/mt/news/il-union-tal-ghalliema-upe-twissi-bazzjonijiet-industrijali-fuq-skolasajf/,"Il-union tal-edukaturi professjonali (UPE) wissiet li jekk il-Ministeru tal-Edukazzjoni ma jikkomunikax magħha b’mod immedjat u fin-nuqqas li l-union tiġi ppreżentata bil-protokolli meħtieġa biex tiftaħ Skolasajf, se tkun qed tagħti ordnijiet lill-membri tagħha sabiex ma jattendux Skolasajf u biex jirriżenjaw biex jissalvagwardjaw lilhom infushom u lill-familji tagħhom. Fi stqarrija l-union qalet li tinsab ikkonfonduta bin-nuqqas ta’ informazzjoni u kommunikazzjoni mill-Ministeru tal-Edukazzjoni dwar il-ftuħ ta’ Skolasajf kif ħabbar il-Prim Ministru nhar il-Ħadd li għadda. Qalet li qed issegwi mill-qrib il-proċessi metikolużi biex jinfetħu mill-ġdid l-iskejjel iżda l-Ministeru ma għamilx kuntatt mal-union biex jinformha bil-protokolli li għandhom iżommu l-iskejjel ħielsa mill-Covid-19. Il-union qalet li n-natura ta’ Skolasajf ma tantx twassal biex jinżammu r-regoli tad-distanza soċjali u ma saret l-ebda kjarifika kif dan l-ostaklu jista’ jingħeleb. Qalet li dawk li huma mistennija li jaħdmu f’dawn l-istrutturi ma kinux informati b’dak li hu mistenni minnhom, bir-regoli jew bil-miżuri. Ma ssemma xejn lanqas dwar l-użu ta’ lbies protettiv u faċilitajiet u lanqas dwar l-ammont ta’ tfal kull klassi u miżuri addizzjonali oħra li jridu jittieħdu sa mill-ewwel ġurnata."
2020-05-26,Ministru tal-Gvern Ingliż jirriżenja fuq l-aġir ta’ konsulent tal-PM,https://www.tvm.com.mt/mt/news/ministru-tal-gvern-ingliz-jirrizenja-fuq-l-agir-ta-konsulent-tal-pm/,"Il-Ministru tal-Gvern Ingliż, Douglas Ross, li huwa wkoll is-Sotto Segretarju tal-Istat għall-Iskozja, ħabbar li rriżenja minn dawn il-karigi. Fi stqarrija fuq il-midja soċjali Douglas Ross spjega li kien ħa din id-deċiżjoni minħabba l-aġir ta’ Dominic Cummings, li huwa konsulent tal-Prim Ministru Boris Johnson. Cummings ħoloq kontroversja għaliex mar kontra l-pariri tal-awtoritajiet tas-saħħa u vjaġġa ma’ ibnu u martu meta din tal-aħħar kienet marida bil-Covid-19. Ross qal li jaċċetta l-ispjegazzjoni ta’ Cummings, li dan ivvjaġġa biex imur joqgħod f’razzett tal-ġenituri, imma xorta waħda ma jaqbilx mad-deċiżjoni ta’ Cummings, għaliex ħafna nies ma kellhomx din l-għażla. Qal li ra kostitwenti li ma laħqux sellmu lill-għeżież tagħhom, u oħrajn li ma marrux iżuru lil qrabathom morda, għax hekk intlabu jagħmlu mill-awtoritajiet. Ara wkoll: Tkompli l-kontroversja tal-konsulent ta’ Boris Johnson li vvjaġġa waqt il-lockdown meta martu kellha l-Covid-19 "
2020-05-26,Ġudikanti jiddeċiedu għalihom kif imexxu s-seduti,https://www.tvm.com.mt/mt/news/il-gudikanti-thallew-liberi-li-juzaw-liema-mezzi-jhossuhom-komdi-bihom-huma/,"Il-Ministeru għall-Ġustizzja, l-Ugwaljanza, u l-Governanza kkonferma li matul il-perjodu tal-pandemija tal-COVID-19, minkejja l-għeluq tar-Reġistri tal-Qrati ta’ Malta, il-ġudikanti tħallew liberi li jużaw liema mezzi jħossuhom komdi bihom huma, inklużi dawk virtwali u onlajn, biex ikomplu bil-ħidma limitata tagħhom. Fi stqarrija l-Ministru Zammit Lewis faħħar lill-ħaddiema tal-Qorti għall-mod li bih komplew il-ħidma tagħhom matul il-pandemija. Qal li mindu reġgħu nfetħu r-Reġistri tal-Qorti, in-numru ta’ Atti li ġew mgħoddija hu kważi daqs dak tas-sena li għaddiet – turija ċara li x-xogħol fil-Qrati baqa’ għaddej b’mod normali minkejja l-isfidi li qed jiffaċċjaw l-istess ħaddiema. Il-Ministeru qal li fil-ġimgħat li ġejjin, b’kontinwità mat-tnedija tal-website Legislation.mt, li permezz tagħha komplew jiġu modernizzati s-sistemi tal-Qrati tal-Ġustizzja ta’ pajjiżna, se jitħabbru t-tnedija u r-rinnovazzjoni ta’ websites oħra ġodda, bil-għan li l-Qrati u s-sistemi legali tagħna jsiru aktar diġitali. Intqal li l-istqarrija maħruġa mill-Oppożizzjoni hi waħda prematura, insensittiva u mhux qed tirrikonoxxi l-mod prudenti u gradwali li bih qed jaħdem il-gvern sabiex iwassal il-Qrati tal-Ġustizzja tagħna għan-normalità. Il-Ministeru tal-Ġustizzja qal li se jibqa’ jaħdem sabiex, għalkemm fl-aħħar ġimgħat saru passi tajba ’l quddiem, il-Qrati tal-Ġustizzja jiġu għan-normalità u dan għall-benefiċċju taċ-ċittadin li għandu jkun dejjem iċ-ċentru ta’ kull inizjattiva li nieħdu u dejjem b’rispett għall-prudenza u kawtela li huma meħtieġa f’dawn iż-żminijiet."
2020-05-26,Aġġornat: Ebda każ ġdid ta’ Covid-19,https://www.tvm.com.mt/mt/news/ebda-kaz-gdid-ta-covid-19/,"Ebda każ ġdid ta’ Covid-19 fl-aħħar 24 siegħa, anke jekk l-għadd ta’ testijiet kien wieħed għoli: 1,472 swab. L-awtoritajiet tas-saħħa qalu wkoll li llum ma kien hemm ħadd li ġie dikjarat li fieq. B’hekk is-sitwazzjoni f’Malta baqgħet kif kienet ilbieraħ, b’120 każ attiv. Mill-bidu tal-imxija, mill-persuni li kellhom il-virus fiequ 485. Aktar kmieni dalgħodu, id-Deputat Prim Ministru u Minsitru għas-Saħħa Chris Fearne ħabbar li fl-aħħar 24 siegħa ma kien irreġistrat ebda każ ġdid ta’ Covid-19 f’Malta. Fuq Twitter Dr Fearne qal li “għax qbadna t-triq it-tajba mill-bidu, ir-responsabilità u s-sagrifiċċju ta’ ħafna qed jagħtu l-frott.” Appella biex kulħadd jibqa’ responsabbli biex inkomplu ngawdu dan is-suċċess.  "
2020-05-26,Insult għall-ħaddiema fil-ġlieda kontra l-Covid-19 – Tabib tal-emerġenza,https://www.tvm.com.mt/mt/news/insult-ghall-haddiema-fil-glieda-kontra-l-covid-19-tabib-tal-emergenza/,"It-tabib tal-emerġenza, Michael Spiteri esprima d-diżżapunt tiegħu fuq il-media soċjali għall-fatt li lbieraħ filgħaxija partitarji tal-Floriana inġabru f’attività tal-massa fuq il-Fosos, sabiex jiċċelebraw id-deċiżjoni tal-Kunsill tal-Assoċjazzjoni Maltija tal-Futbol li vvutaw favur li Floriana FC jiġu ddikjarati ċ-Champions il-ġodda tal-futbol Malti. Fuq Facebook, it-tabib Spiteri qal li l-ħaddiema tas-saħħa se jibqgħu jagħmlu l-aħjar tagħhom fil-ġlieda kontra l-pandemija. Qal li ppjanaw u taw riżultati u sa issa kien jidher li l-isforzi ssarfu biex l-imxija titrażżan. Qal li xi wħud jargumentaw dwar jekk it-tieni mewġa tal-Covid-19 tkunx iżgħar jew ikbar mill-ewwel u għalkemm wieħed ikollu opinjonijiet differenti, il-professjonisti kollha jaqblu fuq il-fatt li attivitajiet tal-massa mingħajr iż-żamma tad-distanza soċjali kienu, għadhom u jibqgħu riskju kbir li kull min għandu ftit sens ma jissugrax li jieħdu. Qal li għalkemm il-ħaddiema tas-saħħa apprezzaw iċ-ċapċip tal-pubblika għax-xogħol li qed jagħmlu, iċ-ċapċip waħdu ma jfisser xejn. Qal li r-responsabilità soċjali hija l-qofol ta’ kollox. Temm jgħid li dak li rajna lbieraħ filgħaxija kien insult għal dawk kollha li jaħdmu fil-ġlieda kontra l-Covid-19, għal dawk li mardu bil-virus u għal dawk li mietu bih. "
2020-05-26,Il-WHO tissospendi t-testijiet tal-mediċina tal-malarja bħala trattament għall-Covid-19,https://www.tvm.com.mt/mt/news/il-who-tissospendi-t-testijiet-tal-medicina-tal-malarja-bhala-trattament-ghall-covid-19/,"L-Għaqda Dinjija tas-Saħħa, (WHO) issospendiet it-testijiet tal-hydroxychloroquine bħala trattament possibbli għall-Covid-19. Studju wera li din il-mediċina, li tintuża għal-malarja, tista’ tikkawża problemi tal-qalb fil-pazjenti u żżid ir-riskju ta’ mewt. L-ittestjar ta’ din il-mediċina f’diversi pajjiżi twaqqaf temporanjament bħala prekawzjoni. Il-President tal-Istati Uniti Donald Trump kemm-il darba ppromwova din il-mediċina u anke qal li hu kien qed jeħoduha. Il-ġimgħa l-oħra, il-ġurnal mediku The Lancet qal li ma kien hemm l-ebda benefiċċju għall-pazjenti bil-Covid-19 li jingħataw it-trattament bil-hydroxychloroquine u li l-użu tagħha anzi kien qed iżid fin-numru ta’ mwiet ta’ persuni li jkunu qed jingħataw kura għall-coronavirus fl-isptarijiet. Hydroxychloroquine hija mediċina sigura għall-malarja u kundizzjonijiet oħra bħal lupus jew artrite iżda l-ebda prova klinika ma rrakomandat l-użu ta’ din il-mediċina fit-trattament tal-Covid-19."
2020-05-25,Missjunarji Maltin b’ġabra biex jagħtu l-ikel lil familji fil-bżonn fi Gwatemala,https://www.tvm.com.mt/mt/news/missjunarji-maltin-bgabra-biex-jaghtu-l-ikel-lil-familji-fil-bzonn-fi-gwatemala/,"Il-Coronavirus qed jolqot sew l-Amerka Ċentrali li saret l-epiċentru tal-pandemija. Fi Gwatemala, żewġ saċerdoti missjunarji Għawdxin qalu li fl-aħħar ġimgħat, il-faqar kompla jgħolli rasu b’saħanisitra familji qed itajru bandiera bajda barra djarhom b’sinjal li qed ibatu l-ġuħ. Fl-aħħar ħmistax, il-Gwatemala fl-Amerika ċentrali bdiet tħoss sew l-impatt tal-Coronavirus. Is-saċerdot Għawdxi Dun Anton Grech ilu 23 sena fil-missjoni f’Santo Torres de Castilla fi Gwatemala qalilna li l-proġetti li għamel tul dawn is-snin bhalissa aktar minn qatt qabel qed jiswew mithlu deheb għax fost oħrajn qed jipprovdu l-ikel lil bosta ħluq fqar. Dun Anton qal li fi tmiem il-ġimgħa li għaddiet u tmiem il-ġimgħa ta’ qabel, il-pajjiż kellu lockdown totali u mbagħad reġa’ fetaħ għal ħamest ijiem li matulhom qam xi ftit tal-paniku bin-nies fuq xulxin biex jixtru. Qal li għalkemm ma jkunux jafu kemm hemm każi, huwa ċar li dawn splodew fil-Gwatemala. Dun Anton qal li l-iswab tests isiru biss fil-kapitali Gwatemala City li tinsab tmien sigħat bogħod minn fejn qegħdin huma. “Bħalissa s-sitwazzjoni hi diffiċli ħafna minħabba l-lockdowns li saru ħafna opportunitajiet intilfu u allura t-tbatija ħierġa bħalissa. Kjus kbar ta’ nies. Ħafna mid-djar ħarġu bandiera bajda li tindika li qegħdin bil-ġuħ u allura voluntiera hawnhekk qed ngħinnuhom biex immantnu kif nistgħu. Prattikament m’aħniex qed inlaħqu ma’ dak li qed jitolbu” Dun Mario Curmi ilu sentejn fil-missjoni fi Gwatemala u qal li l-faqar jinħass ma’ kulimkien. “Qed ngħixu f’żona urbana imma fl-istess ħin il-faqar huwa xi ħaġa li tmissha kuljum. In-nies hawnhekk taħdem u tikolha allura tiddependi mill-paga tal-ġurnata allura ħafna tilfu x-xogħol u ma jistgħux imantnu lill-familji kbar tagħhom. Bħala parroċċa jiġu ta’ kuljum ħafna nies biex jittalbu xi ftit ikel, xi ftit għajnuna biex ikunu jistgħu jmantu lill-familja tagħhom.” Il-missjunarji qed jiġbru flus biex jagħtu pakketti tal-ikel lil familji fil-bżonn fi Gwatemala. Intant, il-kanzunetta mill-pinna tal-Arċipriet tax-Xagħra Għawdex, Dun Karm Refalo bil-mużika ta’ Philip Vella, Anġli Moħbija, qed tinqaleb bl-Ispanjol mis-seminarista Carlos Vargas li studja fis-seminarju ta’ Għawdex biex twassal il-messaġġ ta’ tama fi Gwatemala wkoll. Il-messaġġ tal-kanzunetta huwa biex biex kulħadd jgħożż u jieħu ħsieb xulxin."
2020-05-25,Sidien ta’ ristoranti sodisfatti li l-klijenti qed juru fiduċja u ħeġġa li joħorġu,https://www.tvm.com.mt/mt/news/sidien-ta-ristoranti-sodisfatti-li-l-klijenti-qed-juru-fiducja-u-hegga-li-johorgu/,"Sidien ta’ ristoranti li fetħu fi tmiem il-ġimgħa wara aktar minn xahrejn magħluqa qalu lil TVM li minkejja li kien bidu kwiet, iħossuhom pożittivi għaliex il-klijenti qed juru sinjali ta’ fiduċja u anki ħeġġa biex jibdew joħorġu u jirrikreaw ruħhom f’normalità ġdida. Is-sidien li tkellmu magħna qalu li żammew il-ħaddiema kollha bis-saħħa tal-għajnuna li ngħataw mill-Malta Enterprise. Tilfu n-negozju li jġib miegħu jum l-omm ta’ din is-sena, iżda s-sidien ta’ ristoranti li kienu mħassba fuq il-futur tagħhom minħabba l-pandemija fi tmiem dil-ġimgħa ħadu l-ewwel nifs meta fetħu mill-ġdid ir-ristoranti tagħhom b’ċerti limitazzjonijiet. Uħud minnhom li tkellmu ma’ Television Malta qalu li jħossuhom kuntenti li reġgħu bdew idawru r-rota għax ħassew wisq in-nuqqas li jagħmlu x-xogħol li tant iħobbu, dik li jservu lill-klijenti u jarawhom kuntenti bis-servizz tagħhom. Sid ta’ ristorant fl-Imsida, Michelle Muscat li minn nhar il-Ġimgha sal-Ħadd serviet diversi parruċċani u tqis li għalkemm b’inqas imwejjed xorta kellha bidu tajjeb. “Mhux se jkun kif konna qabel, imma bdejna, lunches konna kwieti, imma filgħaxija bdew ġejjin in-nies, l-importanti li n-nies jafdawna, il-post huwa sigur”. Chris Galea li jmexxi ristorant tal-familja fil-Mosta qalilna li s-soltu kienu jkunu mifqugħa bin-nies, imma jemmen li n-nies se jkomplu jżidu l-fiduċja biex jergghu jieklu barra u jirrikreaw ruħhom fir-ristoranti. “Il-bidu ftit iebes, aħna kuraġġużi li mmorru dejjem għall-aħjar..sibna anki mill-klijenti kuraġġ biex niftħu”. General Manager ta’ restorant f’lukanda Kevin Callus stqarr li minkejja li l-lukanda mhix tilqa’ residenti, fir-ristoranti kellhom bidu tajjeb. “Ġew klijenti li kienu jiġu regolari, ftaħna kaffeterija u anki ristorant u anki l-pixxina, il-figuri jitjiebu biss jistgħu”. Bi spazju bejn l-imwejjed, u kawtela fis-servizz, bl-istaff liebes il-visers jew maskri, u reqqa fit-tindif regolari wara kull klijent, is-sidien qalu li f’din normalità ġdida ser ikomplu jsaħħu dak li kien diġà jsir f’dik li hija l-iġene inġenerali fil-kċina u fuq l-imwejjed. Is-sidien qalulna li kuntenti li żammew lill-ħaddiema tagħhom u fiduċjużi li dan is-sajf ikomplu jżidu mal-klijenti li kellhom fi tmiem il-ġimgħa li għaddiet."
2020-05-25,Għadd ta’ pajjiżi jbexxqu l-bieb għall-iskejjel tagħhom – f’Malta qed jitħejja pjan,https://www.tvm.com.mt/mt/news/ghadd-ta-pajjizi-jbexxqu-l-bieb-ghall-iskejjel-taghhom-fmalta-qed-jithejja-pjan/,"Għalkemm il-virus Covid 19 għadu mhux megħlub għalkollox u l-vaċċin kontrih jista’ jieħu bosta xhur oħra sakemm jiġi żviluppat u tibda l-produzzjoni tiegħu, bosta pajjiżi reġgħu bdew ibexxqu l-bieb tas-sistema edukattiva u tal-iskejjel taghhom. F’Malta, l-Awtorità tas-Saħħa kkonfermaw li qed jitħejja pjan għal din l-eventwalità mal-awtoritajiet edukattivi. B’reġim differenti minn dak ta’ xahrejn ilu, skejjel fi Spanja, Franza, l-Ġermanja, id-Danimarka u l-Awstralja reġgħu fetħu l-bibien għall-istudenti. Il-maskri, id-distanza soċjali u t-teħid tat-temperaturi juma wħud mill-miżuri ta’ prekawzjoni li qegħdin jittieħdu fl-iskejjel. Fir-reġjun Bask ta’ Spanja llum fetħu l-iskejjel għall-istudenti li ghandhom bejn il-15 u t-18 il-sena. Kap ta’ skola ta’ sekondarja Aitor Ariondi insista li m’hemmx aħjar mit-tagħlim fil-klassi. “It-tagħlim fil-klassi ma jistax jeħodlu postu, it-tagħlim fuq l-internet.” F’Sydney l-Awstralja, il-ħajja skolastika reġgħet bdiet ukoll ħhall-istudenti wara xahrejn id-dar. Is-Segretarju Ġenerali tan-Nazzjonijiet Magħquda, António Guterres appella lil Gvernijiet biex jagħtu prijorità lill-edukazzjoni u wissa’ li kull ġurnata ta’ skola li tintilef tħalli konsegwenzi fuq it-tfal. Fir-Renju Unit, il-Prim Ministru Boris Johnson ħabbar li bħala parti mit-tieni fazi tal-illixkar tal-miżuri tal-lockdown, minn nhar it-Tnejn, ser jiftħu l-iskejjel primarji u f’nofs ix-xahar id-dieħel jiftħu l-iskejjel sekondarji. F’Malta, is-sena skolastika mhix ser tibda qabel Settembru li ġej iżda l-Prim Ministru Robert Abela lbieraħ indika li meta jiġu mnaqsa aktar restrizzjonijiet ser tkun tista’ tibda skola sjaf u jiftħu ċ-Childcare centres. Mistoqsija minn Television Malta, is-Supredendent tas-Saħħa Pubblika,i l-Professur Charmaine Gauci qalet li l-awtoritajiet tas-saħħa għadejjin b’taħdidiet mal-Ministeru tal-Edukazzjoni dwar il-miżuri ta’ prekawzjoni li għandhom jittieħdu. “Aħna għaddejin b’ħidma fuq mezzi ta’ mitigazzjoni, li huma bbażati fuq il-prinċipji ta’ iġene, li taf kif jigi trazmess dan il-virus u li ma jkollokx kuntatt għal ħin twil u ħafna persuni ma’ xulxin.” Il-proċess tar-ritorn lejn il-klassijiet jidher li jista’ jkun iktar polemikuż milli kienet id-deċiżjoni f’Marzu li għadda meta ngħalqu l-iskejjel."
2020-05-25,Tkompli l-kontroversja tal-konsulent ta’ Boris Johnson li vvjaġġa waqt il-lockdown meta martu kellha l-Covid-19,https://www.tvm.com.mt/mt/news/tkompli-l-kontroversja-tal-konsulent-ta-boris-johnson-li-vvjagga-waqt-il-lockdown-meta-martu-kellha-l-covid-19/,"Fir-Renju Unit tibqa’ tbaqbaq il-kontroversja dwar konsulent ewlieni tal-Prim Ministru Boris Johnson, Dominic Cummings minħabba li dan injora l-pariri tal-Awtoritajiet u xorta vvjaġġa waqt il-lockdown meta l-mara tiegħu kienet marida bil-coronavirus. Johnson kellu kritika qawwija b’uħud jgħidu li l-ipokrezija hija evidenti meta dawk li qed jgħidu lill-poplu biex jieħu l-miżuri kontra l-coronavirus huma jinjorawhom u jagħmlu mod ieħor. Ħafna qed isejħu għar-riż enja tal-konsulent ta’ Johnson li qed isostni li huwa aġixxa b’mod raġjonevoli. U l-Italja kompliet tieħu n-nifs u tiftaħ iktar għan-normalità. Issa nfetħu anke l-gymnasiums u l-pixxini bl-uniku reġjun li għadu b’restrizzjonijiet huwa dak tal-Lombardia, li kien l-iktar milqut mill-pandemija. Fl-Indja fl-ajruporti kien hemm kjuwijiet twal ta’ passiġġieri jistennew biex jaqbdu titjira issa li l-pajjiż beda mill-ġdid l-ivjaġġar bl-ajru intern wara xahrejn bl-ajruporti wieqfa minħabba l-lockdown. Pajjiż  ieħor li m’għadux fi stat ta’ emerġenza huwa l-Ġappun bil-Prim Ministru Ġappuniż  Sinzo Abe qal li r-riskju li jkun hawn aktar infezzjoni għadu hemm iżda dan ma għandux iżomm il-pajjiż milli jkompli bil-ħajja soċjali. Il-Ġappun ħareġ kważi żewġ triljun dollaru Amerikan biex ma jintilfux l-impiegi u jkunu mgħejjuna dawk li waqgħu lura minħabba l-imxija tal-coronavirus. U bl-epiċentru tal-coronavirus issa resaq iktar lejn l-Amerika t’Isfel, l-Istati Uniti imponiet restrizzjonijiet fuq l-ivvjaġġar mill-Brazil, li wara l-Istati Uniti issa huwa t-tieni l-iktar pajjiż  b’rata għolja ta’ infezzjonijiet tal-COVID-19."
2020-05-25,ARA: Wara aktar minn xahrejn iżuru lill-qraba anzjani tagħhom,https://www.tvm.com.mt/mt/news/ara-wara-aktar-minn-xahrejn-izuru-lill-qraba-anzjani-taghhom/,"Wara aktar minn xahrejn mċaħħda milli jaraw lill-qraba anzjani tagħhom, għadd kbir ta’ qraba bdew jingħataw l-opportunità li jaraw lil qrabathom minn wara l-perspex. Il-Kap Eżekuttiv ta’ San Vincenz de Paule Dr Josianne Cutajar qalet li kienu ħerqana li jħallu qraba jaraw lir-residenti għaliex l-uġigħ tal-qalb li kellhom l-anzjani u anki l-qraba kien kbir wisq u li l-firda kellha wkoll effetti psikoloġiċi. Fid-disgħa ta’ filgħodu quddiem ir-residenza San Vincenz de Paule sibna kju ta’ nies lkoll ħerqana biex wara għaxar ġimgħat jaraw lill-qrabahom. Qabel id-dħul f’San Vincenz intramat tinda fejn ittieħdu l-miżuri ta’ mitigazzjoni skont il-protokoll mill-awtoritajiet tas-saħħa. Fost oħrajn biex jiġi evitat li l-qraba li jidħlu fil-binja, sar trasport apposta li jwassalhom qrib is-sala fejn ikunu hemm il-qraba tagħhom. “Il-proċess biex wieħed iżur lill-anzjani kawt, iżommu distanza soċjali, titteħdilhom it-temperatura, titwaħħal sticker li tiċċertifika li għamlu t-test.” Iż-żjarat kontrollati lil anzjani fid-djar tal-anzjani qed isiru biss bl-appuntament biex ikun evitat l-iffullar u kull laqgħa ma ddumx aktar minn kwarta u ssir minn wara l-perspex. Madankollu anke jekk dan huwa kuntatt limtiat xorta deher li huwa apprezati kemm mill-anzjani kif ukoll minn qrabathom. Il-Kap Eżekuttiv ta’ San Vincenz de Paule Dr Josianne Cutajar qalet li l-arranġament biex jingħata dan l-aċċess limitat kien jinvolvi ħafna xogħol iżda fl-istess waqt stqarret li huwa ta’ sodisfazzjon għaliex ħafna mill-anzjani bdew jiġu affettwati ħażin għax kienu mċaħħda mill-familji tagħhom. “Aħna konna konxji mill-weġa’ tal-familjari, kien hemm trawma psikoloġika u konna qed nistennew din il-miżura biex niftħu”. Id-deċiżjoni li twaqqfu ż-żjarat fil-bidu tal-pandemija saret biex ikunu mħarsa l-anzjani għaliex fiċ-ċirkustanzi ta’ dan il-virus anke l-imħabba lejn l-anzjani mill-għeżież tagħhom setgħet tkun fatali."
2020-05-25,Il-Parroċċa tal-Isla toffri l-Knisja biex il-Birgu u Bormla jagħmlu l-funerali,https://www.tvm.com.mt/mt/news/il-parrocca-tal-isla-toffri-l-knisja-biex-il-birgu-u-bormla-jaghmlu-l-funerali/,"Minn nhar il-Ġimgħa li għadda reġgħu bdew isiru l-funerali taħt għadd ta’ direttivi differenti. Fost id-direttivi hemm li l-funerali jistgħu jsiru fil-miftuħ bħal f’ċimiterji jew fuq iz-zuntier tal-knisja, jew fi knejjes kbar biss b’numru limitat ta’ nies. Il-knejjes fejn jista’ jsir funeral huma dawk akbar minn 500 metru kwadru, filwaqt li n-numru ta’ persuni li jistgħu jidħlu fil-knisja huwa ta’ 20 ruħ. Dan wassal biex mhux kull knisja tista’ tagħmel il-funerali. Fuq Facebook, l-Arċipriet tal-Isla, Dun Robin Camilleri kiteb li peress li fil-Kolleġġjati tal-Birgu u ta’ Bormla ma jistgħux isiru funerali ġewwa ħass li għandu joffri l-ispazju tal-Bażilika tal-Isla sabiex tintuża għall-funerali minn dawn il-parroċċi. Sostna li huwa dmir li naħdmu flimkien għal Knisja waħda għax dik hija x-xewqa ta’ Ġesù.   Ara wkoll: Ara pass pass kif se tibda ssir il-quddies tal-funeral "
2020-05-25,Malta mhux ħielsa għalkollox mill-virus l-għaliex għad hemm tixrid fil-komunità – il-Prof Gauci,https://www.tvm.com.mt/mt/news/malta-mhux-hielsa-ghalkollox-mill-virus-l-ghaliex-ghad-hemm-tixrid-fil-komunita-il-prof-gauci/,"Ma nistgħux ngħidu li Malta ħielsa għalkollox mill-Coronavirus. Dan qalitu l-Professur Charmaine Gauci waqt il-konferenza stampa tal-lum hekk kif spjegat li 1% min-nies li jmorru għat-testijiet u qed joħorġu pożittivi għall-virus huma bla sintomi. Dan, qalet il-Professur Gauci jfisser li għad hemm tixrid fil-komunità u għalhekk ma nistgħux ngħidu li Malta ħielsa mill-virus. Hija qalet li ż-żmien itina parir dwar dan filwaqt li l-awtoritajiet se jkomplu bil-ħidma tagħhom biex jassiguraw is-saħħa u s-sigurtà tal-pubbliku. Il-Professur Gauci qalet li indikatur ieħor pożittiv hu l-R Factor, jiġifieri r-rata ta’ trasmissjoni minn persuna għall-oħra, reġgħet niżlet għal madwar wieħed. Is-Supretendent tas-Saħħa Pubblika qalet li jekk il-Maltin ikomplu jsegwu l-pariri biex jilbsu l-maskri, jaħslu jdejhom b’mod regolari u jżommu d-distanza fiżika minn xulxin, Malta se tkompli tirbaħ il-battalja mal-COVID. “Jekk dawn inżommuhom f’moħħna aħna nkunu qegħdin nimxu fil-mixja tagħna ta’ tranżizzjoni li flimkien qed nimxu, ħalli bilmod il-mod nersqu lejn dan in-normal il-ġdid.” Dwar il-possibiltà li jibda jkun hemm titjiriet minn Ġunju li ġej, is-Supretendent tas-Saħħa Pubblika qalet li d-diskussjonijiet għadhom għaddejjin u sa issa m’hemm xejn konfermat. Dwar l-projbizzjoni tat-tipjip fir-ristoranti anke fuq barra, il-Professur Gauci qalet li 80 fil-mija tal-poplazzjoni ma tpejjipx u talli se joqgħodu fuq barra se jkun qed inaqsu r-riskji ta’ tixrid tal-COVID-19 u inqas riskji għal danni oħrajn minħabba t-tipjip ta’ ħaddieħor. Isma’ l-konferenza stampa kollha hawn:"
2020-05-25,Każ ġdid ta’ Coronavirus f’Malta – imfejqa 9 oħra,https://www.tvm.com.mt/mt/news/kaz-gdid-ta-coronavirus-fmalta-imfejqa-9-ohra/,"Ġie kkonfermat każ ieħor ta’ Coronavirus f’Malta mentri 9 persuni oħra issa jiżdiedu mal-485 persuni mfejqa. Dan ikkonfermatu s-Supretendent tas-Saħħa, il-Professur Charmaine Gauci waqt il-konferenza stampa tal-lum fejn qalet li f’Malta b’kollox s’issa għanda 120 każ attiv ta’ Coronavirus. Fl-ewwel bulettin mediku għal din il-ġimgħa, Prof Gauci tat rendikont ta’ dawn l-aħħar tliet ijiem, fejn b’kollox kien hawn 11-il każ ġdid u 16-il persuna fiequ, bl-età tagħhom tvarja bejn sena u 89 sena. Spjegat li matul il-jum tal-ġimgħa kien hemm 9 każijiet ġodda u fl-aħħar jumejn kien hemm każ f’kull jum. Fir-rendikont tagħha tal-każijiet ġodda , Prof Gauci qalet li erba’ minnhom kienu mingħajr sintomi. Dawn jinvolvu mara ta’ 29 sena, mara ta’ 24 sena li taħdem bħala ħaddiema tas-saħħa, ħaddiem tas-saħħa ieħor li jaħdem f’testing hub ta’ 23 sena u Alġeriż ta’ 34 sena. L-Alġeriż mar jagħmel it-test qabel ma applika għall-impjieg u ħareġ pożittiv. Huwa qed jinżamm fl-Isptar Boffa peress li jgħix ma’ xi persuni oħra. Dwar il-każijiet l-oħra, Prof Gauci spjegat li wħud minnhom kienu relatati ma’ każijiet oħra. Fost dawn il-każijiet hemm 2 nisa mill-Isptar Karen Grech fejn dawn saru t-testijiet wara li kien hemm xi każijiet. Waħda minnhom hija ħaddiema fl-Isptar ta’ 34 sena u residenta ta’ 63 sena. Każijiet oħra huma ta’ żagħżugħa ta’ 19-il sena li taħdem fi spiżjerija u bdiet bis-sintomi ta’ wġigħ ta’ ras u fi griżmejha. Każ ieħor huwa ta’ raġel ta’ 38 sena li beda b’uġigħ fil-muskoli u sogħla u Malti ta’ 64 sena li kellu nuqqas ta’ xamm. Martu kellha xi sintomi iżda meta għamlet it-test ħarġet negattiva. L-aħħar żewġ każijiet huwa cluster fejn kellhom kuntatt ma’ persuna oħra li kellha l-virus. Peress li jaħdmu fuq l-istess post ġew identifikati mill-iswab tests li saru wara li ħareġ l-ewwel każ."
2020-05-24,ARA: Kif qed iġibu ruħhom in-nies fuq il-bajjiet?,https://www.tvm.com.mt/mt/news/ara-kif-qed-igibu-ruhhom-in-nies-fuq-il-bajjiet/,"Il-bajjiet tant popolari mal-Maltin qed ikunu żvog forsi aktar minn qatt qabel wara ġimgħat li ħafna spiċċaw imsakkra f’darhom minħabba l-Covid-19. F’temp sabiħ f’temperaturi li kważi laħqu t-30 grad sibna l-bajjiet miżgħuda bin-nies igawdu x-xemx u l-baħar. Madankollu jidher li huma konxji li jistgħu jgawdu l-baħar iżda jafu wkoll li jridu josservaw id-distanza socjali. Il-bajjiet huma fost l-attivitajiet popolari fost il-Maltin, saħansitra iltqajna ma’ min kien ilu tliet xhur ma joħroġ mid-dar u propju illum l-ewwel darba li ġew fuq il-bajjiet. Jispikka wkoll il-mod rigoruż kif qed jiġu mnaddfa għadd ta’ deckchairs umbrellel u dak kollu li hawn fuq il-bajjiet. Osservajna wkoll lill-ħaddiema tad-dipartiment tat-tindif u l-manutenzjoni pubblika jnaddfu l-bajjiet. Qalulna li kuljum mas-sebħ jibdew inaddfu l-bajjiet aktar mis-snin l-imgħoddija. Ara x’qalu n-nies li ltqajna magħhom fuq il-bajjiet:"
2020-05-24,ARA: Kif se ssir il-festa fil-lokalità tiegħek din is-sena?,https://www.tvm.com.mt/mt/news/ara-kif-se-ssir-il-festa-fil-lokalita-tieghek-din-is-sena/,"Il-Knisja ċċarat aktar id-destin tal-festi din is-sena, b’nota mill-Isqof Awżiljarju tgħid li dawn jiġu ċċelebrati b’quddiesa fil-jum liturġiku tagħhom biss. Mad-direttivi tal-Isqfijiet ta’ Malta u Għawdex li nħarġu malli faqqgħet il-pandemija, fejn kien ġie spjegat li din is-sena ma jkunx hemm ċelebrazzjonijiet oħra interni jew esterni; il-Kurja qalet li mhux permess li jsir quddies tal-festa jew ċelebrazzjonijiet oħra fi ġranet li mhumiex il-jum liturġiku tal-qaddis jew qaddisa. Iċċelebrata quddiesa fil-jum liturġiku biss – xejn aktar fi ġranet oħra Waqt li f’Għawdex il-festi b’format ridott se jibqgħu marbuta mal-ġurnata skedata fil-kalendarju tal-istaġun tal-festi tal-patruni tal-parroċċi, f’Malta fiċ-ċirkustanzi ta’ din is-sena l-Kurja rabtet il-festi titulari u sekondarji mal-jum liturġiku tagħhom biss. Għalhekk, l-aktar xenarju sempliċi hu ta’ festi li jsiru dejjem f’jum il-festa liturġika. Hekk per eżempju nsibu l-lokalitajiet li fil-15 t’ Awwissu jiċċelebraw il-festa ta’ Santa Marija; dawk li fit-8 ta’ Settembru jiċċelebraw it-twelid tal-Madonna; il-Madonna tal-Karmnu l-Belt fis-16 ta’ Lulju; is-Salvatur f’Ħal Lija fis-6 ta’ Awwissu; u San Lawrenz il-Birgu fl-10 t’ Awwissu. Dawn se jiċċelebraw il-festa bil-quddiesa f’dik il-ġurnata u l-istatwa se tkun tista’ tinħareġ min-niċċa u titpoġġa fuq il-bankun fil-Knisja. Kelliem għall-Kurja qal li sakemm is-sitwazzjoni tibqa’ kif inhi bħalissa, il-quddiesa tal-festa tkun fil-magħluq u possibilment tixxandar fuq il-midja soċjali. Intqal li din is-sena mhux se jsir xejn aktar, la fil-knisja bħat-tridu jew novena, u lanqas ċelebrazzjonijiet esterni. X’se jsir fejn il-festa liturġika għaddiet? B’din id-direttiva tal-Kurja se jintlaqtu għadd ta’ lokalitajiet li kienu jiċċelebraw il-festa f’jum differenti mill-festa liturġika tal-putruni tagħhom. Fil-parroċċi fejn il-jum liturġiku tal-festa titulari jew sekondarja kien aktar kmieni din is-sena, mhu ser isir xejn. Dakinhar li suppost hu l-jum tal-festa tal-post, kollox se jkun normali daqslikieku hu Ħadd ieħor matul is-sena: inkluż il-liturġija fil-knisja u l-vara tibqa’ fin-niċċa. Hekk per eżempju ġara llum f’Ħal Tarxien, li kellu jkun jum il-festa imma fil-kalendarju liturġiku l-Lunzjata hi fil-25 ta’ Marzu; l-istess se jiġri f’Ħal Balzan. Bl-istess mod, ma tista’ tiġi organizzata ebda ċelebrazzjoni f’parroċċi bħal Ħal Qormi San Ġorg li l-festa liturġika tiegħu kienet fit-23 ta’ April; Ħal Qormi San Bastjan li l-knisja tiċċelebrah fl-20 ta’ Jannar, u d-diversi parroċċi li jagħmlu festa lil San Ġużepp. Xi festi liturġiċi fil-ħarifa Jibqa’ lokalitajiet fejn għadhom fiċ-ċans jagħmlu quddiesa u joħorġu l-vara fil-Knisja fil-festa liturġika billi din għad trid tiġi; bħal San Pawl ir-Rabat li jiċċelebraw il-martirju tal-qaddis li l-knisja tfakkru fit-30 ta’ Ġunju, Kristu’ Re f’Raħal Ġdid lejn tmiem Novembru, Santa Katerina ż-Żejtun u ż-Żurrieq fil-25 ta’ Novembru, u San Nikola s-Siġġiewi fis-6 ta’ Diċembru. Pellegrinaġġ kullimkien meta permessi attivitajiet tal-massa Fil-ħsieb tal-awtoritajiet tal-Knisja f’Malta għad hemm li meta l-awtoritajiet tas-saħħa jippermettu attivitajiet tal-massa, ikun jista’ jsir pellegrinaġġ ta’ talb u ringrazzjament bil-vari titulari u sekondarji. Dan il-pellegrinaġġ jkun jista’ jsir mill-parroċċi kollha, anke fejn il-festa liturġika tkun ġiet iċċelebrata."
2020-05-24,Xjentist jaħseb li l-virus se jisparixxi qabel jiżviluppa l-vaċċin,https://www.tvm.com.mt/mt/news/xjentist-jahseb-li-l-virus-se-jisparixxi-qabel-jizviluppa-l-vaccin/,"Wieħed mix-xjentisti li qed jaħdem biex tkun żviluppata tilqima kontra l-Covid-19 wissa, li l-vaċċin li qed taħdem fuqu l-Università ta’ Oxford, għandu 50% ċans li jaħdem, għax il-każijiet fir-Renju Unit qed jonqsu b’rata mgħaġġla. L-Istitut Jenner fi ħdan l-Università ta’ Oxford u l-Oxford Vaccine Group beda jiżviluppa tilqima kontra l-Covid-19 f’Jannar billi juża l-virus li ttieħed mix-xadini. Id-Direttur tal-Istitut, il-Professur Adrian Hill qal li jista’ jkun li m’hemmx biżżejjed nies biex il-vaċċin jiġi ttestjat fuqhom għax l-ammont ta’ każijiet ta’ coronavirus fir-Renju Unit qed jonqsu ma’ kull jum li jgħaddi. Huwa qal li din hija tellieqa kontra virus li qed jisparixxi u kontra l-ħin. Qal li kif kienu qalu aktar kmieni matul din is-sena, iċ-ċans li tkun żviluppata tilqima effettiva kontra l-Covid-19 sa Settembru huwa ta’ 80%. Qal li bħalissa, hemm 50% ċans li ma jkollhomx riżultat u jinsabu f’sitwazzjoni antipatika għaliex mil-lat xjentifiku jridu li Covid-19 jibqa’ jdur għal ftit żmien ieħor. Is-Sibt fir-Renju Unit kienu rrapportati 282 persuna li mietu bil-virus fl-isptarijiet, fi djar residenzjali u fil-komunità. Din hija ċifra baxxa meta mqabbla mal-eqqel tal-pandemija fir-Renju Unit meta kienu qed imutu kważi 1,000 persuna kuljum fl-isptarijiet biss. Il-provi tal-vaċċin, magħruf uffiċjalment bħala ChAdOx1 nCoV-19 bdew fuq 160 voluntiera b’saħħithom li għandhom bejn it-18 u l-55 sena biex jaraw jekk jgħinx biex jiġġieldu l-virus. Iżda din kienet biss l-ewwel fażi. L-istudju għandu it-tieni u t-tielet fażi fejn iridu jiġu ttestjati mal-10,000 ruħ u titwessa’ l-età tal-parteċipanti sabiex jiġu nklużi t-tfal u l-anzjani. Iżda jekk ma jkunx hemm biżżejjed nies li jiġu nfettati bil-virus, ix-xjentisti ma jkollhomx biżżejjed provi biex jiddikjaraw il-vaċċin effettiv."
2020-05-24,Spanja se terġa’ tibda tilqa’ lit-turisti minn Lulju,https://www.tvm.com.mt/mt/news/spanja-se-terga-tibda-tilqa-lit-turisti-minn-lulju/,"Fi Spanja illum kienu irreġistrati 70 mewta. Waqt li l-ħwienet tax-xorb u r-ristoranti f’Madird qed iħejju biex minn għada jerġgħu jibdew iservu lin-nies, il-Prim Ministru Spanjol Pedro Sanchez qal li minn Lulju, il-pajjiż se jerġa jibda jilqa’ turisti minn barra. F’messaġġ lin-nazzjon, Sanchez qal li wara li Spanja irnexxielu twaqqaf l-agħar kriżi tas-seklu, issa trid tagħti irkaptu ghall-isfida ekonomika. Is-settur turistiku jikkontribwixxi għal 12% tal-prodott domestiku gross ta’ Spanja, u negozjanti ewlenin kkritikaw lil Sanchez li dam biex joħroġ bi pjan kif għamlu l-Italja u l-Greċja, meqjusa bħala kompetituri diretti fil-Mediterran, li se jifħtu għat-tursti ix-xahar id-dieħel. Sanchez ħabbar ukoll li il-kampjonat ewlieni tal-football, La Liga, se jirritorna fit-8 ta’ Ġunju."
2020-05-24,L-Assoċjazzjoni tal-Istabbilimenti tal-Catering titlob lill-Gvern jirregola l-kera kummerċjali,https://www.tvm.com.mt/mt/news/l-assocjazzjoni-tal-istabbilimenti-tal-catering-titlob-lill-gvern-jirregola-l-kera-kummercjali/,"L-Assoċjazzjoni tal-Istabbilimenti tal-Catering (ACE) sejħet lill-Gvern biex jirregola l-kera kummerċjali għall-istabbilimenti tal-catering b’effett mill-1 ta’ Marzu 2020. Fi stqarrija l-ACE qalet li s-sidien baqgħu jitolbu l-istess ammont ta’ kera daqs li kieku ma kienx hemm kriżi u r-ristoranti ma jistgħux ilaħħqu. Qalet li jekk il-kera mhix se tkun regolata, l-isforzi tal-Gvern u s-sagrifiċċji kemm tal-intrapriżi kif ukoll tal-impjegati mhux se jsostnu l-livelli ta’ qabel faqqgħet il-pandemija bħalma sostnewhom b’suċċess matul l-aħħar xahrejn. L-Assoċjazzjoni tal-Istabilimenti tal-Catering qalet li l-kera jekk mhix se tkun regolata, se tkun il-kawża ewlenija għaliex se jfallu r-ristoranti. Żiedet tgħid li l-isforzi li għamlu r-ristoranti biex iżidu l-likwidità u l-kontrol tal-mod kif joperaw se jkunu għalxejn jekk se jibqgħu iħallsu kirjiet għoljin. Qalet li s-sidien irresistew milli jaġixxu minn jeddhom u għalhekk l-Assoċjazzjoni qed iddur fuq il-Gvern sabiex jintervjeni. Temmet tgħid li l-Gvern għandu jirregola kirja massima għal kull metru kwadru bħala liġi ta’ emerġenza minħabba l-Covid-19."
2020-05-24,ARA: Il-monti ta’ Marsaxlokk kwiet – reġa’ rama għall-ewwel darba llum,https://www.tvm.com.mt/mt/news/ara-il-monti-ta-marsaxlokk-kwiet-rega-rama-ghall-ewwel-darba-llum/,"Filmat miġbud mill-ajru dalgħodu juri xenarju pjuttost kwiet max-xatt ta’ Marsaxlokk, fejn rama l-monti għall-ewwel darba wara nuqqas ta’ xahrejn. Id-dehra tal-lum tikkuntrasta bil-kbir max-xeni li wieħed kien jara f’dan il-post kull nhar ta’ Ħadd filgħodu qabel bdiet l-imxija tal-Covid-19. Eluf ta’ persuni kull nhar ta’ Ħadd kienu jbakkru biex iżuru l-monti ta’ Marsaxlokk, li jarma tul ix-xatt kollu fuq iż-żewġ naħat. Il-popolarità ta’ dan il-monti kienet toħloq rassa kbira bejn il-bankarelli tul in-nofstanhar ta’ filgħodu. Jumejn ilu l-Kunsill Lokali esprima tħassib dwar is-sitwazzjoni li tista’ tiżviluppa, u wissa li se jieħu passi jekk il-miżuri ta’ mitigazzjoni ma jiġux osservati. Jidher iżda li ħafna nies għażlu li ma jżurux il-monti llum, filwaqt li għadd ta’ bejjiegħa wkoll iddeċidew li ma jarmawx, kif jixhed dan il-filmat miġbud mill-Kunsill Lokali permezz ta’ drone: Ara wkoll: Il-Kunsill ta’ Marsaxlokk iwissi li se jieħu passi jekk tal-monti u tal-ħwienet ma josservawx il-miżuri "
2020-05-24,"Sa ftit jiem oħra se jkunu telqu minn Malta mas-6,200 persuna",https://www.tvm.com.mt/mt/news/sa-ftit-jiem-ohra-se-jkunu-telqu-minn-malta-mas-6200-persuna/,"Fi ftit jiem oħra l-Gvern mistenni jgħin mal-500 persuna oħra biex jitilqu minn Malta u jmorru lura pajjiżhom minħabba li tilfu xogħolhom f’dan iż-żmien tal-Covid-19. Dan qalu l-Ministru għall-Affarijiet Barranin u Ewropej, Evarist Bartolo, fuq il-midja soċjali, fejn spjega li dawn il-persuni sejrin il-Kolombja, Spanja, l-Albanija u l-Polonja. Qal li s’issa l-Gvern Malti bagħat madwar 1,500 lejn il-Greċja, Franza, it-Turkija, Spanja, ir-Renju Unit, il-Bulgarija, l-Albanija, il-Bożnija, is-Serbja, il-Maċedonja ta’ Fuq u l-Italja. Dan filwaqt li matul Marzu l-Gvern diġà għen 4,200 oħra jmorru lura pajjiżhom. Dan ifisser li minn meta bdiet il-pandemija f’Malta, sa ftit jiem oħra se jkunu telqu mas-6,200 persuna lura pajjiżhom. Il-Ministru Bartolo kompla jgħid li qabel il-Covid-19 f’Malta kien jinħoloq 11,000 impjieg fis-sena, li 7,000 minnhom kienu jimtlew mill-barranin, għax ir-rata ta’ twelid f’Malta hija baxxa. Dan wassal biex fl-aħħar snin kien hawn madwar 100,000 barrani jgħix f’Malta, li ssarraf f’qabża ta’ kważi 25% fuq il-popolazzjoni. Qal li dawn il-ħaddiema għenuna nkabbru l-ġid u nsaħħu l-pensjoni u s-servizzi soċjali, kif ukoll is-saħħa, l-edukazzjoni u jkun hawn iżjed kummerċ u flus fl-idejn. Ma’ dawn hemm ukoll il-miġja ta’ mijiet ta’ eluf ta’ turisti, li fl-2019 laħqu 2,800,000 turist. Hawn ukoll madwar 4,000 immigranti li telqu mill-Afrika ta’ Fuq. Il-Ministru rrefera għal inħawi differenti tad-dinja fejn hemm tensjoni bejn ċittadini lokali u turisti barranin, bejn ċittadini lokali u ħaddiema barranin, u bejn ċittadini lokali u immigranti, u qal li f’pajjiżna kellna t-tlieta f’daqqa. “Li niffullaw fuq xulxin iżjed milli nifilħu mhux għaqli,” qal il-Ministru Bartolo, waqt li sostna fuq l-importanza li jkun hemm bilanċ biex ikun jista’ joħroġ il-ġid mit-taħlit u mid-diversità. Ara wkoll: Il-Gvern b’6,000 talba ta’ ripatrijazzjoni mingħand barranin li jinsabu Malta "
2020-05-24,"Każ ġdid ta’ Covid-19 f’Malta, 3 oħra mfejqa",https://www.tvm.com.mt/mt/news/kaz-gdid-ta-covid-19-fmalta-3-ohra-mfejqa/,"L-awtoritajiet tas-saħħa ħabbru li bejn ilbieraħ u llum kien ikkonfermat każ ġdid ta’ Covid-19 f’Malta, wara li saru 1,301 test. Intqal ukoll li 3 persuni oħra ġew iddikjarati mfejqa, biex issa t-total ta’ persuni mfejqa tela’ għal 476, waqt li 128 każ għadhom attivi. Id-dettalji dwar dawn il-każijiet jingħataw għada waqt l-aġġornament mill-Professur Charmaine Gauci. "
2020-05-24,Fir-rilaxx li jmiss se jinfetħu ċ-ċentri ta’ ħarsien tat-tfal u Skolasajf,https://www.tvm.com.mt/mt/news/fir-rilaxx-li-jmiss-se-jinfethu-c-centri-ta-harsien-tat-tfal-u-skolasajf/,"Fit-tneħħija ta’ restrizzjonijiet li jmiss hemm il-ħsieb li jinfetħu ċ-ċentri ta’ ħarsien tat-tfal u skolasajf. Dan ħabbru l-Prim Ministru Robert Abela waqt intervista fuq l-istazzjon tal-Partit Laburista. Huwa qal li s-suppliment fil-paga se jibqa’ jingħata fil-ġimgħat li ġejjin sakemm in-negozji jkun għad għandhom bżonnhom. Hawnhekk huwa għamel aċċenn għal dawk il-ġenituri li kellhom joqgħodu d-dar ma’ uliedhom, u qal li bir-rilaxx ta’ dawn il-miżuri jkunu jistgħu jerġgħu jirritornaw għax-xogħol. Il-Prim Ministru qal li l-proċess edukattiv tħarbat fl-aħħar xahrejn, u għalkemm sar it-tagħlim ‘online’, qal li xorta waħda għandna bżonn in-normalità, u l-ftuħ taċ-ċentri tal-ħarsien tat-tfal u skolasajf huma parti minn dan il-pass. Qal li xenarju fejn kulħadd joqgħod dejjem id-dar u ma joħroġx għax-xogħol jew l-iskola qatt ma jista’ jkun parti min-normalità."
2020-05-24,Bdew inaddfu u jiddiżinfettaw il-bajjiet minn kmieni dalgħodu,https://www.tvm.com.mt/mt/news/bdew-inaddfu-u-jiddizinfettaw-il-bajjiet-minn-kmieni-dalghodu/,"Ħaddiema mid-Direttorat għat-Tindif bdew minn kmieni dalgħodu jnaddfu u jiddiżinfettaw il-bajjiet biex iħejju għall-ammont sostanzjali ta’ għawwiema li mistennija jmorru jgawdu l-ġurnata fejn il-baħar. Dan qalitu l-Ministru għat-Turiżmu Julia Farrugia Portelli fuq il-midja soċjali, li qalet ukoll li l-kontenituri tal-iskart qed jitnaddfu iktar spiss, u l-operaturi huma obbligati jiddiżinfettaw id-deckchairs bejn klijent u ieħor. Il-Ministru fakkret lill-pubbliku biex iżomm 2 metri bogħod minn ta’ madwaru bil-għan li titnaqqas l-imxija tal-Covid-19. Skont l-aħħar avviż legali, mhumiex permessi gruppi ta’ iktar minn 6 persuni li ma jkunux jgħixu taħt l-istess saqaf."
2020-05-23,Tirrakkonta kif daħlet l-isptar b’uġigħ fi spallitha u saret taf li kellha l-COVID-19,https://www.tvm.com.mt/mt/news/tirrakkonta-kif-dahlet-l-isptar-bugigh-fi-spallitha-u-saret-taf-li-kellha-l-covid-19/,"Daħlet l-Isptar mingħajr ebda sintomi u saret taf li għandha l-virus. Anne Cachia rrakontat ma’ Television Malta l-buraxxka li għaddiet minnha waqt li tat messaġġ ta’ kuraġġ lil dawk kollha li b’xi mod jew ieħor sfaw milquta mill-pandemija. Xahar ilu Ann Cachia għalqet 67 sena proprju meta kienet fl-ITU tirkupra mill-Coronavirus. Ma’ Television Malta rrakontat li ma kellha l-ebda sintomi u ġiet ittestjata għall-virus meta daħlet l-Isptar b’uġigħ fl-ispallejn. “Ġew jiġru t-tobba kont fl-ITU u qaluli. Ħassejt xokk kbir, ma kontx qed nistennieha assolutament.” Qalet li qattgħet sitt ijiem l-Isptar u wara ġimagħtejn ġol-kamra waħedha bl-unika kuntatt tagħha jkun ir-raġel li beda jħallilha l-ikel wara l-bieb. Bi tbissima rrakontat l-aħbar meta hi flimkien mar-raġel marru jagħmlu t-test biex jikkonfermaw l-irkupru. “Wara ġimagħtejn morna nieħdu test ġewwa flimkien.  U kif fraħna, immaġina toqgħod ġimagħtejn magħluqa fil-kamra tas-sodda.” Issa li għelbet il-virus Anne għaddiet messaġġ ta’ kuraġġ lil dawk kollha li jinsabu milquta b’xi mod jew ieħor mill-Covid-19. “Jiena ngħid lil dan in-nies jagħmlu kuraġġ. L-isptar, il-kura kienet tajba, jimmonitorjawni kontinwament, qegħdin f’idejn tajba.” Kompliet tgħid li m’għandhiex dubju li huma ħafna dawk li qed jiddedikaw it-talb tagħhom għall-persuni affetwati bil-Covid-19 waqt li wiegħdet li se tkun qed tagħmel l-istess."
2020-05-23,"9 każijiet ġodda ta’ COVID-19 f’Malta, ifiqu 4 persuni",https://www.tvm.com.mt/mt/news/9-kazijiet-godda-ta-covid-19-fmalta-ifiqu-4-persuni/,"Wara li fl-aħħar 24 siegħa saru 1,727 swab test disa’ persuni ħarġu pożittivi għall-COVID-19. Fl-aħħar sigħat ukoll fiequ 4 persuni u dan ifisser li s’issa fiequ 473 persuni u fadal 130 każ attiv. B’kollox s’issa saru 59,511 test.  "
2020-05-23,Ħaddiem tas-saħħa fiċ-ċentri tat-testijiet tal-Covid-19 pożittiv għall-virus,https://www.tvm.com.mt/mt/news/haddiem-tas-sahha-fic-centri-tat-testijiet-tal-covid-19-pozittiv-ghall-virus/,"Mir-riżultati pożittivi għall-COVID-19 li ħarġu mit-testijiet li saru lbieraħ, irriżulta test pożittiv f’healthcare worker li qiegħed jaħdem fil-Covid Swabbing Centres. Fi stqarrija maħruġa mis-Supretendent għas-Saħħa Pubblika ntqal li din il-persuna sarilha test ta’ rutina li jsir b’mod perjodiku fuq il-healthcare workers kollha. Għaldaqstant, huwa ma kellu l-ebda sintomi. Waqt il-ħin tax-xogħol tiegħu, huwa jkun liebes ilbies protettiv, għalhekk ma hemm l-ebda riskju fuq klijenti li marru fl-Iswab Centre. Għalhekk, il-persuna probabbli ġie f’kuntatt mal-virus meta kien fil-komunità. Bħala prekawzjoni, il-hub ġie disinfettat, u se jkun qed ikompli jilqa’ klijenti fih immedjatament."
2020-05-22,Jitħalla jżur il-qabar ta’ qrabatu f’Bergamo wara xahrejn midfuna,https://www.tvm.com.mt/mt/news/jithalla-jzur-il-qabar-ta-qrabatu-fbergamo-wara-xahrejn-midfuna/,"Fiċ-ċimiterju ta’ Nembro, raħal li ftit ġimgħat ilu kien fl-epiċentru tal-pandemija fl-Italja, qabar wara l-ieħor hu mmarkat biss b’salib tal-injam. Imwaħħal miegħu, kartellun bl-isem, ritratt żgħir u d-dati tat-twelid u l-mewt tal-persuna midfuna… kollha f’Marzu u April 2020. Fl-ewwel 21 jum ta’ Marzu, ir-rata ta’ imwiet f’dan ir-raħal fil-provinċja ta’ Bergamo żdiedet minn 16-il mewt kuljum kif kienet sa sena qabel, għal 116. Mill-bidu tal-pandemija, f’Bergamo mietu 3,000 persuna. Tlieta minnhom kienu qraba ta’ Livio Giovanelli, li tilef żewġ zijiet u kuġin. “Dan ħalliena f’paniku totali għax kienet sitwazzjoni li seħħet wisq mgħaġġla u ma stajna nagħmlu xejn,” qal Livio Giovanelli. Minkejja li għaddew kważi xahrejn mill-mewt ta’ qrabatu, Livio seta jmur ipoġġi l-fjuri fuq l-oqbra tagħhom il-ġimgħa l-oħra, wara li tneħħew xi restrizzjonijiet. Mindu faqqa’ l-ewwel każ ta’ Coronavirus, l-isptarijiet ma setgħux ilaħqu mal-pazjenti u filmati tat-tkexkix tat-trakkijiet tal-armata jġorru l-mejta sar simbolu tal-pjaga li ħalliet il-pandemija. Il-kap tat-taqsima tal-emerġenza tal-isptar Papa Giovanni, Roberto Cosentini, qal li għall-bidu ma setgħux ilaħqu mal-pazjenti, iżda maż-żmien adattaw għas-sitwazzjoni. “Il-problema li nara hi l-emozzjonijiet tagħna, għax aħna għajjenin. Allura nibża’ li mewġa oħra kbira tkun ħafna iktar iebsa għalina mill-ewwel waħda, f’dik li hija saħħa mentali.” It-Taljani qed jaffaċjaw ukoll għawġ ekonomiku wara diversi ġimgħat bin-negozji magħluqa. Is-Sindku ta’ Bergamo, Giorgio Gori, qal li jeħtieġ tingħata spinta biex jinbena kollox mill-ġdid kif sar wara t-tieni gwerra dinija. Stqarr li bħalma din il-provinċja kienet is-simbolu tal-pandemija, jeħtieġ tkun is-simbolu ta’ tama u qawmien mill-ġdid. Dan kien rifless fil-kandidatura ta’ Bergamo ma’ Brescia biex tliet snin oħra jkollha t-titlu tal-belt Taljana tal-Kultura, bit-tama taż-żewġt ibliet fil-Lombardia tkun li din terġa tagħti spinta lill-komunità li għaddiet mill-aktar mumenti mudlama."
2020-05-22,Jiftħu l-istabbilimenti tal-ikel: 250 ċċertifikati li huma konformi mal-miżuri,https://www.tvm.com.mt/mt/news/jifthu-l-istabbilimenti-tal-ikel-250-ccertifikati-li-huma-konformi-mal-mizuri/,"Hekk kif mil-lum Malta daħlet fit-tieni fażi tal-illaxkar tar-restrizzjonijiet, ħafna stabbilimenti tal-ikel u l-ħaddiema tagħhom irritornaw għax-xogħol f’xenarju differenti. L-istabbilimenti fetħu b’aktar restrizzjonijiet u miżuri ta’ prekawzjoni kontra l-COVID-19. Sal-lum wara nofsinhar, l-Awtorità tat-Turiżmu kienet iċċertifikat madwar 250 stabbilimenti għax instab li huma konformi mal-miżuri ġodda. Fl-aħħar xahrejn ir-ristoranti kienu bħal rota, wieqfa u staġnata. Iżda mill-Ġimgħa filgħodu, is-sidien tal-istabbilimenti reġgħu fetħu l-bibien tagħhom f’kuntest differenti minn meta għalquhom f’nofs Marzu li għadda. “It was a feeling li se nerġgħu niftħu l-ħwienet tagħna mill-bidu, kienet sfida għax kien hemm ħafna preparamenti warajha imma sodisfatti li wasalna għal dan il-proċess fejn il-ħwienet nistgħu nerġgħu niftħuhom kollha,” qalet Marylene Seychell, li tmexxi stabbilimenti tal-ikel. “Immissjajti, ix-xogħol immisjajtu, ir-rutina dik li qomt dalgħodu ġejt għax-xogħol ftaħt is-section tiegħi,” qal il-kok Haydon Hatherly. “Feeling sabiħ eċċitati li we are back in business u tara li għall-inqas ir-restaurants erġajna bdejna niċċaqilqu u tibda tara l-istaff jerġgħu lura għax-xogħol u issa nistennew l-ewwel nies,” qal Joe Vella li jmexxi stabbilimenti tal-ikel u l-ospitalità. Fl-istabbilimenti li fetħu, l-parruċċani dehru fis-seba’ sema’ li qed jerġgħu jgawdu affarijiet li kienu mdorrijin bihom iżda li ma setgħux jagħmluhom l-aħħar għaxar ġimgħat. “L-oġġett meta titilfu tkun taf xi tlift anke affarijiet fosthom li qegħdin hawn nieħdu kafe li ġejna hawn isma’ tlaqna nieħdu kafè iva mela, kafe sempliċiment kafe,” qal Joseph Fenech.   Minħabba li l-coronavirus għadu magħna, l-istabbilimenti fetħu b’ħafna aktar restrizzjonijiet minn qabel. L-Awtorità tat-Turiżmu sa issa ċċertfikat aktar minn 250 stabbiliment li nstab li huma konformi mal-protokolli u linji gwida ġodda fosthom iktar iġene u sinjali biex jiggwidaw lill-klijenti joqgħodu ‘l bogħod minn xulxin. “Naqqasna seating capacity tagħna f’kull ħanut li għandna, menux u xi items kollox disposable,” qal Philip Galea li jmexxi stabbiliment tal-ikel. “Inservu kollox bħal ħall, bżar, melħ, żejt, dawn l-affarijiet kollox in single use sachets, menus għandna single use imma għamilna wkoll QR code fejn klijent kif jidħol fir-ristorant jista’ jiscanja QR code u jiddownladja menu fuq il-mobile tiegħu biex dejjem innaqsu l-kuntatt,” qal Joe Vella. Il-Ġimgħa waranofsinhar fl-ewwel opportunità li dawn ir-ristoranti u n-negozji kellhom biex jerġgħu jiftħu għan-negozju, osservajna li l-attività kienet pjuttost kwieta iżda kif qalulna huma stess, hija l-bidu ta’ rota u attività ekonomika ġdida, f’realta kompletament ġdida. “Issa naraw minn hawnhekk ‘l quddiem u nippruvaw we make ends meet, it’s going to be hard but we’re determined to make it,” temm jgħid Joe Vella."
2020-05-22,Ir-Renju Unit iħabbar miżuri ta’ kwarantina biex irażżan it-tieni mewġa tal-Covid-19,https://www.tvm.com.mt/mt/news/ir-renju-unit-ihabbar-mizuri-ta-kwarantina-biex-irazzan-it-tieni-mewga-tal-covid-19/,"Fir-Renju Unit, kienu rreġistrati 351 mewta kawża tal-COVID-19. L-uffiċjali fis-servizzi tas-saħħa pubblika qalu li mill-ġimgħa d-dieħla se jitqassmu 10 miljun anti-body test fir-Renju Unit. Dawn it-testijiet għandhom jiddeterminaw jekk persuna qattx kellha il-COVID-19. Intant, ir-rata ta’ riproduzzjoni tal-virus baqgħet stabbli għat-tieni ġimgħa konsekuttiva. Il-gvern ħabbar li dawk li jżuru ir-Renju Unit mit-8 ta’ Ġunju ‘il quddiem iridu joqgħodu fi kwarantina ta’ 14-il ġurnata u min jinqabad jikser din id-direttiva jeħel multa ta’ elf sterlina. Mal-fruntiera, l-awtoritajiet jistgħu iwettqu spezzjonijiet u jwaqqfu persuni li mhumiex residenti fir-Renju Unit milli jidħlu fil-pajjiż jekk ma jimxux mar-regoli. Il-persuni li jaslu fir-Renju Unit iridu jgħidu lill-uffiċjali fejn se jkunu qed joqgħodu u mhux se jkun permess vjaġġar għall-xiri jew biex iżuru lill-qraba."
2020-05-22,Il-Brażil: l-epiċentru l-ġdid tal-pandemija Covid-19?,https://www.tvm.com.mt/mt/news/il-brazil-l-epicentru-l-gdid-tal-pandemija-covid-19/,"Fil-Brażil, l-għadd tal-mejta qabżu l-20,000 minn fost 300,000 persuna pożittivi għall-coronavirus, hekk kif qed tikber il-biża li l-Amerka Latina se ssir l-epiċentru l-ġdid tal-pandemija. L-awtoritajiet tas-saħħa għaddejjin bi sforzi biex jikkontrollaw il-pandemija fil-pajjiż, tant li fl-Isptar Albert Einstein f’Sao Paolo, it-tobba ħolqu test ġenetiku li kapaċi jistħarreġ 1,500 persuna f’daqqa. Pajjiżi oħra fir-reġjun, bħall Messiku, ċ-Ċili u l-Peru, ukoll qed isibuha diffiċli biex jikkontrollaw l-imxija."
2020-05-22,ARA: Bosta bakkru biex imorru jaqtgħu xagħarhom,https://www.tvm.com.mt/mt/news/ara-bosta-bakkru-biex-imorru-jaqtghu-xagharhom/,"Fl-ewwel ġurnata tan-negozju wara xahrejn magħluqa, hairdressers, beauticians u nail technicians kellhom ġurnata mimlija, hekk kif bosta klijenti kienu qed jistennew fuq ix-xwiek dan il-mument biex jerġgħu iħarsu lejn il-mera b’sens ta’ sodisfazzjon. Waqt li uħud għadhom itellgħu u jniżżlu kif ser jgħixu n-normalità ġdida, fl-ewwel jum li fetħu l-ħwienet tas-sbuħija, tal-barbiera u tax-xagħar, bosta klijenti bakkru biex jinqdew, anke jekk dawn kienu meqjusa ħwienet mhux essenzjali meta ngħalqu xahrejn ilu. Il-parrukkiera u l-beauticians kienu ilhom magħluqin mit-23 ta’ Marzu u reġgħu fetħu wara li saret analiżi tar-riskju u l-awtoritajiet tas-saħħa imponew sensiela ta’ miżuri ta’ mitigazzjoni biex il-virus ikompli jitrażżan. Fin-normalità l-ġdida, is-sidien ta’ dawn il-ħwienet malajr adattaw biex isegwu l-miżuri ta’ mitigazzjoni u l-protokolli tas-sigurtà, maskri, sanitizers u termometri biex inaqqsu r-riskji ta’ trażmissjoni mill-Covid-19. U l-klijenti jidher li kienu jistennew u ħerqana għas-servizz tagħhom. Ara x’kellhom xi jgħidu:"
2020-05-22,X’servizzi reġgħu bdew jingħataw f’Mater Dei?,https://www.tvm.com.mt/mt/news/xservizzi-regghu-bdew-jinghataw-fmater-dei/,"Fl-isptar Mater Dei, mil-lum reġgħu bdew jingħataw servizzi li kienu twaqqfu fil-bidu tal-pandemija. Il-Kap Eżekuttiv tal-isptar, Celia Falzon, spjegat li s-servizzi fl-outpatients żdiedu b’madwar 25% tas-servizzi, b’għadd ta’ restrizzjonijiet, fosthom b’anqas iffullar. Qalet li kull min kellu jew għandu appuntament irid jistenna telefonata mill-isptar biex imur. Uħud mis-servizzi tas-saħħa fl-isptar Mater Dei, li kienu sospizi minħabba l-pandemija, reġgħu bdew jingħataw, imma b’restrizzjonijiet. Il-Kap Eżekuttiv spjegat li anke l-isptar irid jagħti s-servizzi fil-kuntest ta’ normalità ġdida. “Ma jistax ikun li nkunu lura għan-normal. Irridu nifhmu li din il-marda għadha magħna. Kif qed naraw in-numri qegħdin hemm però naturalment ma nistgħux nibqgħu għal żmien twil aħna ma noffrux ċerta servizzi li kif jgħaddu x-xhur jibdew isiru iktar u iktar importanti li aħna naraw il-pazjenti u nagħtuhom il-kura.” Bdew jiżdiedu s-servizzi fid-dipartiment tal-outpatients. Il-Kap Eżekuttiv qalet li l-persuni għandhom jattendu biss fid-data u l-ħin mogħti f’kuntatt li qed isir mill-ġdid magħhom – kemm dawk li kellhom appuntament fix-xahrejn li għaddew u tħassar, u anke dawk li kellhom appuntament skedat għall-ġranet u l-ġimgħat li ġejjin. “Qed nikkuntatjaw lill-pazjenti, ninfurmawhom li l-appuntament tagħhom ġie pospost fejn stajna nagħtuhom data, f’ħafna każi ma stajniex ħa nkunu ċari – tajnihielhom, fejn le għednilhom jistennew minn għandna u t-tobba qed jikkuntatjaw lill-pazjenti u dawk li importanti li jiġu issa qed ngħidulhom biex jiġu.” Il-Kap Eżekuttiv ta’ Mater Dei qalet li qed tingħata prijorità lill-każijiet li ma jistgħux jistennew. F’Mater Dei reġgħu bdew isiru wkoll l-operazzjonijiet li ma kinux urġenti, bħalma huma tal-ortopedija, dawk tal-bdil tal-ġenbejn jew l-irkoppa, operazzjonjijiet tal-għajnejn u tal-ġinekoloġija. Żdiedu wkoll servizzi ta’ X-rays, CT scans, MRIs u ultrasounds. Il-missirijet issa jistgħu jidħlu tul il-proċess kollu tal-ħlas u reġa’ beda jingħata s-servizz tal-IVF. Is-Sinjura Falzon qalet li madankollu l-viżitaturi għadhom ma jistgħux iżuru lill-pazjenti. “Aħna bħalissa nħallu biss viżitaturi meta ssir il-Griżma, tal-mewt jiġfieri, vera fl-aħħar mumenti, għaliex kif nafu din l-imxija – avolja qed niftħu għax bilfors ma tistax żżomm il-pajjiż magħluq għal dejjem – però l-imxija għadha magħna.” Mistoqsija dwar is-sitwazzjoni fis-sala tal-ENT fejn kien hemm għadd ta’ każi tal-coranavirus, is-Sinjura Falzon qalet li din tinsab magħluqa, saret investigazzjoni u l-pazjenti ġew trasferiti f’post ieħor. Hi appellat lil min iħoss xi uġigħ jew kundizzjoni tiggrava biex ma jibżax imur l-isptar. “Ma jistax ikun li persuna li tħossha ma tiflaħx serjament ma tiġix hawnhekk għax tibża mill-Covid-19. Trid tibża’ wkoll mill-kundizzjoni li jkollha hi u minn dak li qed tħoss.” Assigurat li f’Mater Dei qed isir kull sforz biex il-pazjenti jkunu protetti mill-virus."
2020-05-22,Ċipru jħabbar li lest jilqa’ lill-Maltin mid-9 ta’ Ġunju,https://www.tvm.com.mt/mt/news/cipru-jhabbar-li-lest-jilqa-lill-maltin-mid-9-ta-gunju/,"Il-kabinett Ċiprijott approva pjan ta’ azzjoni biex jiftaħ l-ajruport u jillaxka l-miżuri tal-ivjaġġar mid-9 ta’ Ġunju. Għall-ewwel se jippermetti biss ċittadini minn 19-il pajjiż li jeħtieġ li jkunu ċċertifikati b’saħħithom qabel itiru lejn Ċipru. Il-pjan ta’ azzjoni jinkludi żewġ fażijiet – l-ewwel fażi bejn id-9 ta’ Ġunju u d-19 ta’ Ġunju u t-tieni fażi mill-20 ta’ Ġunju ‘l quddiem. Il-Ministru għat-Trasport ta’ Ċipru ħabbar ukoll it-tmiem tal-kwarantina mandatorja mill-15 ta’ Mejju u l-ftuħ tal-lukandi mill-1 ta’ Ġunju skont il-protokolli tas-saħħa. Iċ-ċittadini mid-19-il  pajjiż li se jitħallew isiefru lejn Ċipru tqassmu f’żewġ kategoriji skont il-mod kif ikkontrollaw l-imxija tal-Covid-19. Dawk fl-ewwel kategorija jinkludu l-Greċja, Malta, il-Bulgarija, in-Norveġja, l-Awstrija, il-Finlandja, is-Slovenja, l-Ungerija, Iżrael, id-Danimarka, il-Ġermanja, is-Slovakja u l-Litwanja. Sitt pajjiżi oħra tpoġġew fit-tieni kategorija li huma l-Iżvizzera, il-Polonja, ir-Rumanija, il-Kroazja, l-Estonja u r-Repubblika Ċeka. Waqt l-ewwel fażi, il-passiġġieri jridu jkunu għamlu test tal-Covid-19 72 siegħa qabel jitilgħu abbord ajruplan għal Ċipru. Residenti f’Ċipru se jitħallew jagħmlu t-test mal-wasla tagħhom fil-pajjiż u jridu jibqgħu iżolati sakemm joħroġ ir-riżultat. Fit-tieni fażi, mill-20 ta’ Ġunju ‘l quddiem, passiġġieri mill-ewwel kategorija ta’ pajjiżi, m’għandhomx għalfejn jipprovdu ċertifikat iżda dawk ġejjin mit-tieni kategorija ta’ pajjiżi iva. Titjiriet minn pajjiżi li mhumiex inklużi fiż-żewġ kategoriji se jitħallew biss jekk ikunu qed iġorru ċittadini Ċiprijotti jew persuni li jkun ingħatalhom permess speċjali. Dawn ukoll iridu jgħamlu test tal-Covid-19, 72 siegħa qabel jitilgħu fuq l-ajruplan jew mal-wasla tagħhom f’Ċipru iżda jridu jibqgħu iżolati għal ġurnata sakemm joħroġ ir-riżultat. Il-passiġġieri kollha li jmorru Ċipru minn pajjiżi li mhumiex inklużi fiż-żewġ kategorijiet jridu jibqgħu iżolati għal 14-il ġurnata. L-ispejjeż tat-test, tal-ivjaġġar u tal-kwarantina jridu jħallsuhom il-passiġġieri."
2020-05-22,Il-Kunsill ta’ Marsaxlokk iwissi li se jieħu passi jekk tal-monti u tal-ħwienet ma josservawx il-miżuri,https://www.tvm.com.mt/mt/news/il-kunsill-ta-marsaxlokk-iwissi-li-se-jiehu-passi-jekk-tal-monti-u-tal-hwienet-ma-josservawx-il-mizuri/,"Il-Kunsill Lokali ta’ Marsaxlokk wissa li lest jieħu d-deċiżjonijiet li jidhirlu xierqa jekk il-bejjiegħa tal-monti u s-sidien tar-restoranti ma josservawx il-miżuri ta’ mitigazzjoni kontra l-imxija tal-Covid-19. Fi stqarrija l-kunsill qal li kull nhar ta’ Ħadd mad-60,000 persuna kienu jżuru Marsaxlokk biex jixtru mill-monti, jieklu mir-ristoranti u jgħumu fil-bajjiet. Filwaqt li rrrikonoxxa li mill-Ħadd li ġej dan l-ammont x’aktarx jonqos minħabba li persuni vulnerabbli jibqgħu ġewwa u turisti m’hawnx, madanakollu saħaq li s-saħħa tar-residenti u dawk li jżuru r-raħal hi prijorità, u għalhekk kull miżuri ta’ mitigazzjoni mitluba mill-Gvern għandhom jiġu osservati. Fir-rigward tal-monti, il-Kunsill semma l-importanza tal-ispazju rikjest bejn il-bankarelli u l-ammont ta’ nies li jistgħu jinġabru quddiehom. Qal li bl-istess mod ir-ristoranti għandhom jieħdu l-miżuri rikjesti minnhom."
2020-05-22,Jiżdiedu aktar miżuri fuq persuni li jidħlu Malta bil-katamaran,https://www.tvm.com.mt/mt/news/jizdiedu-aktar-mizuri-fuq-persuni-li-jidhlu-malta-bil-katamaran/,"Minn din il-ġimgħa, iddaħħlet miżuri ġdida għal persuni li jivjaġġaw bil-katamaran biex iwasslu lejn il-pajjiż, servizzi essenzjali jew għal raġunijiet umanitarji. Fil-bulettin mediku tal-lum, is-Supretendent tas-Saħħa Pubblika, il-Professur Charmaine Gauci qalet li l-projbizzjoni fuq l-ivvjaġġar għadha fis-seħħ u l-uniċi persuni li jistgħu jidħlu fil-pajjiż minn barra huma dawk relatati ma’ servizzi essenzjali li jridu permess biex jidħlu u sitwazzjonijiet umanitarji. Qalet li sa mill-bidu tal-imxija kienu jittieħdu miżuri ta’ prekawzjoni li jsir test qabel ma’ jiġu Malta u ieħor malli jaslu Malta. Kompliet tgħid li minn din il-ġimgħa dawn il-persuni bdew jinżammu wkoll fi kwarantina u jsir test ieħor wara li jgħaddi l-perjodu ta’ kwarantina. Il-Professur Gauci qalet li dan qed isir biex l-awtoritajiet Maltin ikomplu jsaħħu l-ittestjar u fl-istess waqt jikkontrollaw is-sitwazzjoni f’dan il-mument ta’ transizzjoni li għaddej minnu l-pajjiż waqt il-pandemija Covid-19."
2020-05-22,ARA: Anzjani emozzjonati li se jibdew jaraw lill-qraba wara xahrejn,https://www.tvm.com.mt/mt/news/ara-kif-tista-tibda-zzur-lill-qraba-fsan-vincenz-mit-tnejn-li-gej/,"Mit-Tnejn li ġej se jerġgħu jkunu jistgħu jsiru żjarat lill-qraba fid-djar tal-anzjani tal-Gvern u dawk privati. Iż-żjarat iridu jiġu bbukkjati, u l-qraba jistgħu jaraw lill-għeżież tagħhom minn wara ħġieġa. Fi kliem, il-Ministru Michael Falzon u s-Segretarju Parlamentari Silvio Parnis, din se tkun in-normalità l-ġdida fiż-żjarat fid-djar tal-anzjani. Għall-ewwel darba f’iktar minn 9 ġimgħat, mit-Tnejn li ġej, il-qraba tal-anzjani fid-djar residenzjali tal-Gvern u tal-privat se jerġgħu jaraw l-għeżież tagħhom. Dan se jkun possibbli b’għadd ta’ miżuri ta mitigazzjoni biex jonqos il-periklu ta’ infezzjoni ħalli titħares is-saħħa tal-anzjani fid-djar. Iż-żjarat fid-djar iridu jsiru b’appuntament minn jumejn qabel, u l-qraba jistgħu jaraw lill-anzjani minn wara perspex jew ħġieġ biex ikun evitat kull kuntatt fiżiku. Kull resident jistgħu jżuruh sa erba’ persuni u kull żjara ma tistax iddum iktar minn kwarta. Qabel jidħlu fid-djar tal-anzjani, il-qraba se tittiħdilhom it-temperatura u jridu bilfors jilbsu maskra jew visor biex jidħlu. Fir-residenzi kollha qed isiru arranġamenti biex ikunu jistgħu jsiru lill-anzjani li ma jistgħux joħorġu mis-sodda. F’San Vinċenz de Paul biss – li hi l-ikbar residenza tal-anzjani fil-pajjiż b’madwar 1,100 persuna – se jkun hawn parkeġġ allokat qrib id-daħla prinċipali għal kull viżitatur, li mbagħad jitwassal b’servizz ta’ trasport organizzat lejn iż-żona apposta fejn ikun hemm l-anzjani jistennewhom biex jarawhom. Il-Ministru għall-Familja u s-Solidarjetà Soċjali, Michael Falzon, spjega li dawn il-miżuri se jidħlu fis-seħħ b’konsultazzjoni mal-awtoritajiet tas-saħħa biex il-virus ma jinxteridx fost l-anzjani. Fi kliem il-Ministru Falzon, f’San Vinċenz de Paul sar miraklu. “Sal-lum, ma kellniex mewt waħda fid-djar tal-anzjani. Infakkar f’xeni li rajna f’pajjiżi Ewropej. F’pajjiżi meqjusa iktar avvanzati minna u f’dan il-qasam kellhom ċerti fallimenti. F’pajjiżna ma kienx il-każ,” qal il-Ministru Falzon. Is-Segretarju Parlamentari għall-Anzjanità Attiva, Silvio Parnis, qal li n-normalità l-ġdida mhux se tippermetti iżjed li l-qraba jżuru lill-anzjani kif ġieb u laħaq. “Ma nistgħux nibqgħu naċċettaw li jekk inti marid u għandek l-influwenza jew id-deni, tista’ tiġi tara lill-anzjani,” qal is-Sur Parnis.. Il-kelliema qalu li dawn il-miżuri jistgħu jiġu riveduti skont il-ħtieġa."
2020-05-22,Persuni vulnerabbli għandhom dritt ma joħorġux għax-xogħol,https://www.tvm.com.mt/mt/news/persuni-vulnerabbli-ghandhom-dritt-ma-johorgux-ghax-xoghol/,"Is-Supretendent tas-Saħħa Pubblika il-Professur Charmaine Gauci qalet li persuni anzjani u dawk vulnerabbli minħabba kundizzjonijiet kroniċi dwar saħħithom għandhom id-dritt li jibqgħu d-dar biex jipproteġu lilhom infushom. Meta kienet qed twieġeb  il-mistoqsijiet tal-ġurnalisti fosthom dwar jekk dawn il-persuni għandhomx jirritornaw għax-xogħol issa li ġew illaxkati aktar miżuri, il-Professur Gauci qalet li parti mill-istrateġija tal-awtoritajiet tas-saħħa Maltin dejjem kienet li jipproteġu lill-anzjani u lil persuni vulnerabbli. Qalet li fil-bidu tal-imxija, l-awtoritajiet identifikaw lil dawn il-persuni u bagħtulhom ittra biex jinfurmawhom biex jevitaw kuntatt ma’ nies oħra u joħroġu biss għal bżonnijiet essenzjali. Qalet li ħarġet ukoll liġi sabiex tipproteġihom. Waqt il-bulettin mediku tal-lum, is-Supretendent tas-Saħħa Pubblika qalet li l-virus għadu fil-komunità u l-pajjiż ma jistax imur għan-normalità kif kien jafha qabel bdiet il-pandemija. Tenniet li l-miżuri li ġew illaxkati, saru wara assessjar bir-reqqa tar-riskji li jistgħu jitnaqqsu b’miżuri ta’ mitigazzjoni. Qalet li l-ewwel sett ta’ miżuri li ġew illaxkati fil-bidu ta’ Mejju kienu miżuri ta’ riskju baxx filwaqt li dawk li daħħlu fis-seħħ mil-lum huma ta’ riskju medju. Il-Professur Gauci saħqet li l-awtoritajiet riedu jassiguraw li l-mezzi ta’ mitigazzjoni jkunu b’saħħithom biżżejjed sabiex inaqqsu r-riskju. Saħqet dwar ir-responsabilità minn kulħadd, mill-pubbliku biex jimxi mal-miżuri u mill-awtoritajiet biex jibqgħu jagħmlu monitoraġġ tas-sitwazzjoni. Fakkret li l-awtoritajiet żiedu l-kapaċità tat-testing biex iresquh aktar qrib il-poplu biex ikun aktar faċli li wieħed jagħmel test. Qalet li żdiedet il-kapaċità fit-testijiet fil-laboratorju, fil-helpline u fiċ-ċentri tat-testijiet fejn illum hemm erbgħa b’kollox – wieħed f’Pembroke, ieħor, f’Ħal Farruġ, ieħor f’Mater Dei u ieħor f’Għawdex. Qalet ukoll li daħħlet is-symptom checker u li l-awtoritajiet tas-saħħa qegħdin jaraw min huma l-ħaddiema essenzjali, qegħdin ukoll javviċinaw postijiet tax-xogħol bħal fabbriku biex jagħmlu t-testijiet fuq il-ħaddiema tagħhom u qed jagħmlu wkoll testijiet fuq persuni li kellhom kuntatt ma’ xi ħadd li huwa pożittiv."
2020-05-22,Il-parrukkiera jistgħu jiddeċiedu huma jekk jagħmlux blow-dries,https://www.tvm.com.mt/mt/news/il-parrukkiera-jistghu-jiddeciedu-huma-jekk-jaghmlux-blow-dries/,"Il-parrukkiera għandhom dritt jiddeċiedu huma jekk jagħtux servizzi ta’ blow-dry lill-klijenti tagħhom jew le. Meta mistoqsija mill-ġurnalisti, is-Supretendent tas-Saħħa Pubblika, il-Professur Charmaine Gauci, qalet li f’dan l-istadju l-evidenza għadha mhux ċara fuq kemm jiżdied ir-riskju ta’ trażmissjoni tal-Covid-19 meta tagħmel blow-dry. Dan peress li bil-blow-dry tkun qed iddawwar l-arja madwar il-wiċċ tal-persuna. Qalet li l-awtoritajiet tas-saħħa taw parir biex il-blow-dries ikunu evitati, iżda minħabba n-nuqqas ta’ evidenza, din ma saritx mandatorja, u l-parrukkier għandu dritt jiddeċiedi hu x’jagħmel fil-ħanut tiegħu. Ara wkoll: Każ ġdid ta’ Covid-19 f’Malta, persuna oħra mfejqa "
2020-05-22,L-ispezzjonijiet fuq ir-restoranti li bdew joperaw se jibqgħu jsiru,https://www.tvm.com.mt/mt/news/l-ispezzjonijiet-fuq-ir-restoranti-li-bdew-joperaw-se-jibghu-jsiru/,"Fuq il-ftuħ mill-ġdid tar-restoranti, is-Supretendent tas-Saħħa Charmaine Gauci qalet li l-awtoritajiet tas-saħħa ħadmu mal-Awtorità Maltija għat-Turiżmu (MTA) biex jaraw x’passi jistgħu jittieħdu biex il-lukandi u restoranti jkunu jistgħu joperaw. Prof Gauci qalet li l-uffiċjali tal-MTA għaddejjin bi spezzjonijiet biex jiċċekkjaw liema huma r-restoranti li ħadu dawn il-miżuri u jagħtuhom iċ-ċertifikazzjoni, biex anki l-klijenti jkunu infurmati li l-ħanut qed josserva l-mezzi ta’ mitigazzjoni. Żiedet li se jibqgħu jsiru spezzjonijiet mill-uffiċjali tas-saħħa ambjentali, li xogħolhom normalment huwa li jassiguraw is-sigurtà tal-ikel, biex dawn jaraw li l-miżuri mir-ristoranti qed jibqgħu jiġu osservati. Prof Gauci sostniet li l-poplu għandu responsabbiltà, u kull min ħa jibda juża s-servizzi rilaxxati għandu jieħu l-miżuri ta’ mitigazzjoni biex bil-mod il-mod immorru għan-normal il-ġdid. Ara wkoll: Każ ġdid ta’ Covid-19 f’Malta, persuna oħra mfejqa "
2020-05-22,"Każ ġdid ta’ Covid-19 f’Malta, persuna oħra mfejqa",https://www.tvm.com.mt/mt/news/kaz-gdid-ta-covid-19-fmalta-persuna-ohra-mfejqa/,"Illum kien ikkonfermat każ wieħed ġdid ta’ Covid-19 f’Malta, wara li lbieraħ saru 1,560 test. Dan wara li lbieraħ kienu mħabbra 15-il każ ġdid. Fl-aġġornament tal-lum, is-Supretendent tas-Saħħa Charmaine Gauci ħabbret li mill-bieraħ ’l hawn ġiet iddikjarata mfejqa persuna oħra, waqt li l-ġurnata ta’ qabel fiequ 3 persuni. B’kollox l-ammont ta’ każijiet f’Malta huwa ta’ 600, li minnhom 125 għadhom attivi. Ħames persuni kellhom is-sintomi Mis-16-il każ ġdid tal-aħħar jumejn, ħames persuni kellhom is-sintomi tal-Covid-19. Dawn huma mara Maltija ta’ 85 sena li kellha sintomi ta’ sogħla u qtugħ ta’ nifs fit-18 ta’ Mejju. Il-Professur Gauci qalet li din l-anzjana għandha mard kroniku iżda tinsab f’qagħda stabbli. Mara Maltija ta’ 70 sena, kellha sintomi ta’ uġigħ ta’ ras u għejja fid-19 ta’ Mejju. Hija taħdem mid-dar u mara Maltija ta’ 56 sena kellha sintomi ta’ ġriżmejha juġgħuha u uġiegħ ta’ ras fis-17 ta’ Mejju. Il-Professur Gauci qalet li qed isir contact tracing tal-membri tal-familja tagħha. Irriżultaw pożittivi għall-virus ukoll mara Maltija ta’ 27 sena li tgħix Għawdex li fis-16 ta’ Mejju kellha uġigħ ta’ ras, iżda ma kinetx qed tmur għax-xogħol u raġel Malti ta’ 23 sena li fit-18 ta’ Mejju kellu sintomi ta’ uġigħ fi griżmejh, għejja u dijarea u l-awtoritajiet qalu li qed isir contact tracing fuq il-post tax-xogħol f’Għawdex fejn jaħdem. Seba’ każijiet kellhom kuntatt ma’ xi ħadd pożittiv Seba’ każijiet ġodda, irriżultaw pożittivi għall-Covid-19 wara li kellhom kuntatt ma’ xi ħadd li l-awtoritajiet jafu li għandu l-virus. Dawn jinkludu żewġt irġiel Maltin, wieħed ta’ 59 u l-ieħor ta’ 38 sena u li ma kellhomx sintomi. Raġel ta’ 45 sena li jaħdem l-isptar Mater Dei imma mhux ħaddiem tas-saħħa u żewġ carers barranin: raġel mill-Filippini ta’ 33 sena li jaħdem f’dar għall-anzjani u li kellu kuntatt ma’ carer ieħor li kien diġà pożittiv għall-Covid-19 u mara Indjana ta’ 32 sena li taħdem carer fl-isptar Karin Grech u li kellha kuntatt ma’ każ ieħor li ħareġ pożittiv. Iż-żewġ carer it-tnejn kienu diġà fi kwarantina. Iż-żewġ każijiet l-oħra huma żewġ anzjani, mara Maltija ta’ 69 sena u raġel Malti ta’ 72 sena: il-mara hija qariba ta’ każ ieħor u kienet diġà fi kwarantina filwaqt li r-raġel kellu d-deni fid-19 ta’ Mejju u kien kuntatt ma’ persuni oħra li rriżultaw pożittivi għall-virus f’sala fl-isptar Karin Grech. Ir-raġel issa jinsab f’sala ta’ iżolazzjoni. Erba’ każijiet ma kellhomx sintomi L-erba’ każijiet li fadal, ma kellhomx sintomi tal-Covid-19 u nqabdu mit-testijiet li jsiru bħala prekawzjoni qabel persuna tidħol f’istituzzjoni tas-saħħa. Mara anzjana ta’ 71 u raġel ta’ 56 sena daħlu l-isptar Mater Dei biex jieħdu l-kura għal xi ħaġa oħra u minn test li sarilhom irriżultaw pożittivi għall-coronavirus. Raġel Franċiż ta’ 59 sena ukoll ħareġ li hu pożittiv għall-Covid-19 wara li daħal l-emerġenza u sarlu test ta’ prekawzjoni. Il-Professur Gauci qalet li dan il-Franċiż għandu wkoll ħanut tar-retail iżda r-riskju li seta’ ferrex il-virus huwa minimu għax kien qed jobdi r-regolamenti fosthom li hu kien liebes il-maskra. Mara Filippina ta’ 55 sena li hija carer f’Karin Grech irriżultat pożittiva għall-virus u għaddejja investigazzjoni dwar dan il-każ għaliex fis-sala fejn kienet taħdem ma kien hemm l-ebda każ ta’ xi ħadd li rriżulta pożittiv għal-Covid-19 Il-Professur Gauci qalet li bħalissa tmienja mill-każijiet attivi qed jinżammu fl-isptar Boffa, sitta fl-isptar St Thomas, sitta fl-isptar Mater Dei u m’hemm ħadd fl-ITU. Hemm ukoll ħames pazjenti fl-isptar Karin Grech. Qalet ukoll li 77 ħaddiem tas-saħħa f’Mater Dei bħalissa qegħdin fi kwarantina minħabba li seta kellhom esposizzjoni għall-virus filwaqt li 246 ħaddiem tas-saħħa qegħdin fi kwarantina preventiva għaliex huma stess persuni vulnerabbli. Tista’ ssegwi l-konferenza sħiħa hawn: Ara wkoll: L-ispezzjonijiet fuq ir-restoranti li bdew joperaw se jibqgħu jsiru Il-parrukkiera jistgħu jiddeċiedu huma jekk jagħmlux blow-dries Persuni vulnerabbli għandhom dritt ma joħorġux għax-xogħol Jiżdiedu aktar miżuri fuq persuni li jidħlu Malta bil-katamaran "
2020-05-22,Jiżdied il-qgħad f’April,https://www.tvm.com.mt/mt/news/jizdied-il-qghad-fapril/,"Ċifri għat-tieni xahar sħiħ tal-pandemija f’Malta juru li l-qgħad kompla jiżdied. Fl-aħħar ta’ April kien hemm kważi 4,000 persuna jirreġistraw għax-xogħol ma’ Jobsplus. L-Uffiċċju Nazzjonali tal-Istatistika qal li mqabbel ma’ April tas-sena l-oħra l-qgħad aktar milli rdoppja, b’żieda ta’ 2,231 persuna jirreġistraw għax-xogħol. Iż-żieda fil-qgħad kienet ukoll fuq ix-xahar ta’qabel. F’April kien hemm 1,854 persuna aktar fuq ir-reġistru tal-qgħad minn Marzu. L-NSO qal li l-persuni ifittxu x-xoghol żdiedu fl-etajiet kollha. L-akbar żieda fir-reġistru kienet f’dawk li l-anqas ilhom ifittxu xogħol, waqt li naqsu fuq ix-xahar l-ieħor dawk li ilhom ifittxu impjieg aktar minn sena. F’sena l-persuni b’diżabilità li qed jirreġistraw għax-xogħol żdiedu b’35 għal 253."
2020-05-22,Il-pompi tal-petrol se jerġgħu jibdew idumu iktar miftuħa,https://www.tvm.com.mt/mt/news/il-pompi-tal-petrol-se-jergghu-jibdew-idumu-iktar-miftuha/,"Il-Kumitat tal-Pompi tal-Petrol fi ħdan il-Kamra Maltija għan-Negozji Żgħar u Medji ħabbar li minn nhar it-Tnejn 25 ta’ Mejju l-pompi kollha f’Malta u Għawdex se jerġgħu jestendu l-ħinijiet tal-operat bil-ħaddiema preżenti fil-pompa. Dan wara li l-ħinijiet kienu tnaqqsu minħabba l-Covid-19. Intqal li l-ħinijiet il-ġodda se jkunu mit-Tnejn sal-Ġimgħa mis-6.00am sal-5.00pm u s-Sibt mis-6.00am sas-2.00pm. Fil-ħinijiet l-oħra, inkluż Ħdud u Festi Pubbliċi, il-pompi se jibqgħu jaħdmu bissistema ta’ self-service bl-OPT biex b’hekk is-servizz jkun jista’ jibqa’ jingħata 24 siegħa kuljum."
2020-05-22,"Programm ta’ outreach ġdid biex jappoġġja lill-istudenti, lill-edukaturi u lill-ġenituri",https://www.tvm.com.mt/mt/news/programm-ta-outreach-gdid-biex-jappoggja-lill-istudenti-lill-edukaturi-u-lill-genituri/,"Tnieda programm ta’ outreach li għandu l-għan li jagħti appoġġ b’mod iktar wiesgħa u mifrux lill-istudenti, edukaturi u ġenituri. Il-programm jinkludi website, lovetoteach.info li huwa magħmul minn erba’ sezzjonijiet differenti: Il-programm ta’ outreach tnieda mill-Ministru għall-Edukazzjoni u x-Xogħol Owen Bonnici flimkien ma’ rappreżentanza ta’ akkademiċi tal-Fakultà tal-Edukazzjoni fl-Università ta’ Malta mmexxija mid-Dekan Dr Colin Calleja. Fi stqarrija ntqal li l-Fakultà tal-Edukazzjoni llum il-ġurnata hija kkunsidrata bħala waħda mill-aqwa 400 fakultà tal-edukazzjoni fid-dinja. Is-sit joffri wkoll serje ta’ webinars bl-isem vEDUti fejn il-Professur Carmel Borg jilqa’ awturi prominenti. Fil-fatt fl-ewwel intervista tiegħu tkellem mal-Professur John Baldacchino mill-Università ta’ Wisconsin. L-akkademiċi involuti fid-disinn u l-manutezjoni ta’ dan is-sit, il-webinars u l-korsijiet qosra huma d-Dekan u l-Viċi Dekan tal-Fakultà tal-Edukazzjoni Dr Colin Calleja u Dr Michelle Attard Tonna, Dr Karen Mugliett, il-Professor Christopher Bezzina, Dr Philip Bonanno, Dr James Calleja, Dr Patrick Camilleri, Dr Joseph Vancell, is-Sur Mario Testa u t-tim ta’ Let Me Learn. Il-Ministru Bonnici rringrazzja lil kull min kien involut: “Jiena tassew kburi bix-xogħol li dejjem taw l-edukaturi tagħna għall-ġid tal-istudenti pero ninsab tassew grat lejn id-dedikazzjoni li baqgħet tintwera minn kulħadd wara l-għeluq temporanju tal-iskejjel u l-istituzzjonijiet edukattivi.”"
2020-05-22,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-8/,"Fin-12:30 is-Supretendent tas-Saħħa Pubblika, Charmaine Gauci, se tkun qed tagħti l-aħħar aġġornamenti dwar is-sitwazzjoni tal-Covid-19. Ilbieraħ l-awtoritajiet tas-saħħa ħabbru li 15-il każ ġdid ta’ Covid-19 f’Malta, kif ukoll 3 oħra mfejqa. Hekk sal-bieraħ kien hemm 125 każijiet attivi. Il-konferenza tal-lum se jixxandar dirett fuq TVM, Radju Malta, tvm.com.mt u fuq il-paġna ta’ Facebook Television Malta. Tista’ ssewgi wkoll il-konferenza hawn:"
2020-05-22,Mhux permess ebda kompetizzjoni fi sport ipprattikat f’timijiet,https://www.tvm.com.mt/mt/news/mhux-permess-ebda-kompetizzjoni-fi-sport-ipprattikat-ftimijiet/,"Il-linji gwida għat-taħriġ tal-isport jinkludu sezzjoni speċifika għal dak l-isport li jintlagħab f’timijiet. Għal din il-kategorija ta’ sport, l-atleti jistgħu jagħmlu biss taħriġ u drills fil-miftuħ. Mhux permess li jsiru logħbiet u lanqas kuntatt fiżiku bejn atleta u ieħor. L-atleti jridu wkoll iżommu distanza ta’ tliet metri minn xuxlin il-ħin kollu. U f’każ li t-taħriġ ma jkunx daqshekk rigoruż, huwa rrakomandat li tintlibes maskra jew visor f’ċertu sport. Mhux permess li atleti jieħdu b’idejn xulxin, jieħdu ritratti flimkien jew xi forma ta’ kuntatt ieħor. Biex ikun jista’ jsir taħriġ tal-futbol, tal-basketball, handball, netball, horse polo u rugby il-linji gwida jispeċifikaw li l-ballun irid jiġi ddiżinfettat qabel jibda t-taħriġ u kull kwarta. Għal sport fejn minbarra ballun jintuża wkoll tgħamir ieħor bħal baseball, cricket, hockey u canoe polo irid jiġi d-diżinfettat ukoll it-tagħmir bħal bats u jiġu alternati l-makkinarji li jintużaw biex jitfgħu l-ballun. L-atleti huma mħeġġa biex kemm jista’ jkun jipprattikaw il-baseball u l-cricket waħedhom. Fil-każ tal-volleyball, inkluż il-beach volleyball, minbarra r-regola tad-diżinfettar tal-ballun qabel it-taħriġ u kull kwarta, ma jistgħux jilgħabu aktar minn plejer wieħed kontra l-ieħor, jiġifieri t-training tad-doubles mhux permess. Fil-każ tat-taħriġ tal-waterpolo, dan jista’ jsir f’pixxina ta’ 50 metru li tista’ tinqasam fi tliet sezzjonijiet, li jistgħu jerġgħu jinqasmu fi tliet sub-sections li fihom jistgħu jitħarrġu sa massimu ta’ ħames atleti f’kull sezzjoni minbarra f’dik tan-nofs li ma tistax tintuża. Irid ikun hemm ukoll buffer lane bejn kull sezzjoni. Magħhom fuq barra jista’ jkun hemm kowċ li jrid jilbes maskra. Tista tara l-linji gwida hawn.   Ara wkoll: Il-Pixxina f’Tal-Qroqq tiftaħ nhar it-Tnejn. X’inhuma l-miżuri li trid issegwi biex tittrenja ? "
2020-05-22,"Jissokta ‘Għajta Waħda’, The Crowns u The Busker illejla bi spettaklu rock il-ġmiel tiegħu",https://www.tvm.com.mt/mt/news/jissokta-ghajta-wahda-the-crowns-u-the-busker-nhar-il-hadd-bi-spettaklu-rock-il-gmiel-tieghu/,"It-tieni minn erba’ kunċerti li qed jittellgħu fuq medda ta’ erbat Iħdud bil-għan li l-pubbliku jimtela’ b’kuraġġ f’dawn iż-żminijiet straordinarji, jinsab magħna. Il-ġimgħa l-oħra, f’serata kkaratterizzata minn mużika funky, il-Brass House Unit u l-Orkestra Filarmonika ta’ Malta taw sehemhom u paxxew ‘il-widna tal-Maltin u l-Għawdxin. Spettaklu, li segwewh aktar minn 100,000 ruħ. 71,000 persuna gawdiet l-ispettaklu minn fuq it-televixin u madwar 43,000 raw is-serata onlajn. Illejla, Festivals Malta b’kollaborazzjoni max-xandir lokali se xxandar spettaklu ieħor, din id-darba kunċert rock il-ġmiel tiegħu. Jiftħu s-serata The Crowns, imbagħad ir-riedni tal-kunċert jgħaddu f’idejn The Busker. Bejn silta u oħra, għal darb’oħra, tintervjeni l-Orkestra Filarmonika ta’ Malta u jissoktaw aktar messaġġi ta’ tama u kuraġġ minn diversi personalitajiet lokali kif ukoll minn għadd ta’ persuni minn setturi tax-xogħol differenti. Waqt is-serata, jissokta l-ġbir ta’ fondi b’risq il-Malta Community Chest Fund. Il-pubbliku mħeġġeġ jagħti sehmu permezz ta’ dawn in-numri: 50619201 (€11.65), 50618918 (€6.99) u 50617596 (€2.33). TVM ixandar it-tieni kunċert ta’ ‘Għajta Waħda’ llejla fid-9pm. Tista’ terġa ssegwi l-kunċert tal-Ħadd li għadda hawnhekk:-"
2020-05-22,Zoo fl-Indoneżja jista’ jkollu joqtol xi annimali biex jitma’ oħrajn,https://www.tvm.com.mt/mt/news/zoo-fl-indonezja-jista-jkollu-joqtol-xi-annimali-biex-jitma-ohrajn/,"Zoo fl-Indoneżja qal li jista’ jkun li jkolli joqtol xi wħud mill-annimali sabiex jitma’ oħrajn. Bandung Zoo li kien jagħmel qligħ ta’ madwar 1.2 biljun rupiah ($81,700) fix-xahar miż-żjarat tal-viżitaturi, għalaq fit-23 ta’ Marzu minħabba l-pandemija Covid-19 u bħalissa qed iżomm biss bid-donazzjonijiet biex iżomm lill-annimali ħajjin. Iżda issa qed jgħid li qed jikontempla “l-agħar xenarju”. Sulhan Syafi’i, kelliem għaż-zoo qal li ż-zoo jeħtieġ aktar minn 400kg ta’ frott u 120kg ta’ laħam kuljum biex jitma’ lill-85 annimal u li diġà beda jnaqqas il-porzjonijiet li jagħtihom. Żied jgħid li għandhom mat-30 ċerva u identifikaw liema huma l-ixjeħ u li ma jirriproduċux sabiex joqtluhom biex isalvaw lil karnivori bħat-tigra u l-leopard. Syafi’i qal li l-annimali qed jingħataw biżżejjed ikel iżda nnotaw li huwa inqas u għalkemm jispiċċa l-ikel xorta jkunu jridu jieklu. Qal li l-primati bħal l-orangutan, jistgħu jinfexxew f’rabja u jibdew iwaddbu l-affarijiet."
2020-05-22,ARA: Trump jgħid li neħħa l-maskra biex ma jpaxxix lill-ġurnalisti,https://www.tvm.com.mt/mt/news/ara-trump-jghid-li-nehha-l-maskra-biex-ma-jpaxxix-lill-gurnalisti/,"Il-President tal-Istati Uniti Donald Trump reġa’ spiċċa f’kontroversja b’rabta mal-miżuri ta’ prekawzjoni kontra l-Covid-19. Waqt li kien qed iżur fabbrika tal-Ford f’Michigan, li biddlet l-operat tagħha biex tibda tipproduċi ventilators u tagħmir protettiv, il-President deher quddiem il-midja mingħajr maskra. Il-gvernatur ta’ Michigan, Gretchen Whitmer, ħarġet ordni li kulħadd għandu jilbes maskra meta jkun f’post magħluq. Mistoqsi mill-ġurnalisti għalfejn ma kienx liebes maskra, il-President qal li meta kien qed idur f’postijiet oħra madwar il-fabbrika kien libisha, iżda mbagħad neħħiha biex ma jpaxxix lill-ġurnalisti meta jarawh biha, u biex jagħmel id-diskors. Huwa qal li kien ittestja negattiv għall-virus u għalhekk ma kienx ta’ periklu għal ħaddieħor. L-Avukat Ġenerali ta’ Michigan, Dana Nessel, qalet lill-midja li l-Ford ma kellhomx jippermettu lil xi ħadd fil-binja mingħajr maskra, lanqas lill-President, għax dan jista’ jkollu konsegwenzi serji fuq il-ħaddiema. Fi stqarrija l-kumpanija Ford qalet li kienet ħeġġet lill-President jilbes il-maskra, u li dan kien libisha waqt li kien qed jara l-karozzi sportivi."
2020-05-22,Ara pass pass kif se tibda ssir il-quddies tal-funeral,https://www.tvm.com.mt/mt/news/ara-pass-pass-kif-se-tibda-ssir-il-quddies-tal-funeral/,"Il-Knisja ppubblikat id-direttivi li jridu jiġu segwiti waqt il-quddiesa tal-funeral, li tista’ terġa’ tibda ssir mil-lum. Fi stqarrija l-Knisja qalet li qed tagħmel għadd ta’ direttivi bil-għan li tħares is-saħħa ta’ kulħadd, u dan wara laqgħa li saret nhar it-Tnejn bejn l-Isqfijiet ta’ Malta u Għawdex u l-Awtoritajiet tas-Saħħa. Il-quddies tista’ ssir biss fi knejjes kbar, inkella fuq iz-zuntier jew iċ-ċimiterju Fost id-direttivi ewlenin, intqal li l-Quddiesa tal-funeral ser tkun tista’ ssir fil-miftuħ bħal f’ċimiterji jew fuq iz-zuntier tal-knisja, jew fi knejjes kbar biss b’numru limitat ta’ nies. Il-knejjes fejn jista’ jsir funeral huma dawk akbar minn 500 metru kwadru, filwaqt li n-numru ta’ persuni li jistgħu jidħlu fil-knisja huwa ta’ 20 ruħ. Intqal li fiċ-ċirkustanzi attwali għandha tingħata preferenza liċ-ċelebrazzjonijiet fil-miftuħ. Qabel tidħol fil-knisja se tiġi ċċekkjat għad-deni Il-post fejn ser issir il-Quddiesa tal-funeral irid jitħejja b’sinjali apposta li jindikaw l-ispazji ‘l bogħod minn xulxin fejn in-nies jistgħu joqogħdu waqt iċ-ċelebrazzjoni liturġika. Mal-wasla, persuna liebsa maskra jew vizor ser tieħu t-temperatura bl-użu ta’ termometri li ma jeħtiġux kuntatt mal-persuna, u wara tindikalhom l-użu tal-hand sanitizer li ser ikun disponibbli. Intqal li persuni bid-deni jew li ma jikkoperawx mhux ser jitħallew jidħlu għall-Quddiesa. Waqt it-tqarbin il-qassis irid jilbes maskra jew visor Waqt il-Quddiesa fl-ebda ħin m’għandu jkun hemm kuntatt fiżiku ma’ persuni oħra, lanqas fl-għoti tal-paċi. Għat-Tqarbin, il-persuni jintalbu jibqgħu f’posthom u jkun is-saċerdot li jmur iqarben fl-idejn lil dawk preżenti b’maskra jew vizor u wara li jkun ħasel idejħ bis-sanitizer. L-istqarrija ta’ fidi fejn is-saċerdot jgħid “Il-Ġisem ta’ Kristu” u l-persuna li qed titqarben twieġeb “Ammen” tingħad darba biss minn fuq l-artal. Fi tmiem il-Quddiesa, dawk preżenti għall-funeral iridu joħorġu b’mod ordnat u b’ħarsien tal-miżuri ta’ distanza soċjali. Wara l-Quddiesa ssir id-diżinfestazzjoni tal-bankijiet jew tas-siġġijiet. Il-miżuri dettaljati ta’ prevenzjoni ta’ tixrid tal-imxija tal-coronavirus ġew ikkomunikati lill-kappillani u jistgħu jinqraw hawn. Ara wkoll: Minn nhar il-Ġimgħa tista’ ssir il-quddiesa fil-funerali preferibbilment f’ambjent miftuħ "
2020-05-22,ARA: Il-Kummissjoni Ewropea tirringrazzja lil Charmaine Gauci għad-deċiżjoni tagħha,https://www.tvm.com.mt/mt/news/ara-il-kummissjoni-ewropea-tirringrazzja-lil-charmaine-gauci-ghad-decizjoni-taghha/,"Il-Kummissjoni Ewropea rringrazzjat lis-Supretendent tas-Saħħa ta’ Malta, Charmaine Gauci, wara li din ingħaqdet mat-tim ta’ rispons globali għall-coronavirus. It-tim għar-rispons globali twaqqaf mill-President tal-Kummissjoni Ewropea, Ursula von der Leyen, biex l-Ewropa tirrispondi għall-pandemija b’politika koordinata u biex ħadd ma jitħalla lura. Bħala parti minn dan ir-rispons, jumejn ilu l-Kummissjoni allokat €50 miljun f’għajnuna umanitarja. Fuq il-midja soċjali l-Kummissjoni esprimiet gratitudni għall-appoġġ tal-Professur Gauci, li min-naħa tagħha spjegat li hemm pajjiżi li diġà kkontrollaw is-sitwazzjoni tal-Covid-19, u oħrajn li għadhom fil-proċess. Qalet li għalhekk hemm bżonn investiment u kollaborazzjoni, kemm biex jiġu żviluppati miżuri ġodda ta’ dijanjosi, kif ukoll trattament. Żiedet li nistgħu noħorġu minn din is-sitwazzjoni meta jkun żviluppat vaċċin li jaħdem u li jingħata lill-popolazzjonijiet kollha. “We need collaborated efforts and good investments to tackle the situation.” Charmaine Gauci, Malta’s Superintendent of Public Health, on why she is joining the Coronavirus #GlobalResponse. Thank you for your support @CGauci1!#UnitedAgainstCoronavirus pic.twitter.com/JKHCh9OC3B — European Commission 🇪🇺 (@EU_Commission) May 21, 2020 "
2020-05-21,Analiżi: It-tieni mewga tal-imxija inqas aggressiva mill-ewwel waħda,https://www.tvm.com.mt/mt/news/analizi-it-tieni-parti-tal-imxija-inqas-aggressiva-mill-ewwel-wahda/,"Fl-aħħar ġimgħat l-awtorità tas-saħħa kompliet tintensifika il-kampanja ta’ testijiet għal coronavirus, bl-ammont ta’ swabs li saru fi ftit aktar min xahrejn qabżu s-56,000. Analiżi mill-istatistiku Vincent Marmara uriet li minkejja li reġa’ kien hemm żieda fil-każijiet, din sa issa tidher li hija inqas aggessiva minn dik li Malta kellha fil-ħames u s-sitt ġimgħa tal-imxija. L-awtoritajiet tas-saħħa huma konvinti li ż-żieda fil-każi tal-Covid-19 fl-aħħar jiem kienet għaliex intensifikaw is-swabs tant li fl-aħħar jiem qed jilħqu madwar 1,700 swab kuljum. L-istatistiku Vincent Marmara qal li meta mqabbel mal-ħames u s-sitt ġimgħa tal-imxija f’Malta – meta kienu jsiru medja ta’ 800 test kuljum – iż-żieda fil-każijiet fl-aħħar jiem kienet inqas b’saħħitha. Waqt li fil-ħames ġimgħa nstabu 2.6 fil-mija każi pożittivi mit-testijiet li saru, fl-aħħar jiem instabu pożittivi ftit inqas minn 1 fil-mija mit-testijiet li saru. ”Fil-bidu l-persentaġġ kien pjuttost għoli u hawnhekk fejn wieħed jista’ jara bħall-ewwel wave tagħna fejn kellna n-numru ta’ każijiet pożittivi mit-testijiet li kien aktar għoli minn dak li qed naraw bħalissa.” Dr Marmara qal li x-xejra tal-każijiet fl-aħħar jiem, sa issa hija aktar baxxa minn dik li kellna fil-qofol tal-imxija. ”Il-persentaġġi f’dawn l-aħħar ġimgħat ukoll qed jiżdied iżda mhux bl-istess rata bl-ewwel wave tagħna. Allura anke jekk qegħdin fit-tieni wave xorta tista’ tinżamm ċatta u fir-realtà kif qed naraw s’issa f’dawn il-persentaġġi, din il-wave hija aktar ċatta mill-ewwel wave li kellna.” Dr Marmara qal li din ix-xejra tista’ tibqa’ tinżamm jekk in-nies tibqa’ ssegwi fost oħrajn id-distanza soċjali. ”Jekk in-nies ma jsegwux l-istruzzjonijiet li qed jagħtu l-awtoritajiet allura hemm hekk jista’ jara li dan il-perstentaġġ jista’ jikber jista’ jilħaq l-istess livelli bħalma kellna fl-ewwel wave jew bir-riskju li jikber iktar.” Saħaq li l-miżuri ta’ mitigazzjoni li tħabbru mill-awtoritajiet għall-istabbilimenti li ser jiftħu għandhom jiġu segwiti biex ir-rata ta’ infezzjonijiet minn persuna għall-oħra tibqa’ stabbli."
2020-05-21,Ikomplu jitħaffru aktar oqbra fl-Amerka Latina,https://www.tvm.com.mt/mt/news/ikomplu-jithaffru-aktar-oqbra-fl-amerka-latina/,"Filwaqt li ħafna pajjiżi madwar id-dinja qed ikomplu jnaqqsu r-restrizzjonijiet imposti fuq iċ-ċittadini bil-ħsieb li l-ħajja titreġġa’ lura għan-normal baqgħu b’saħħithom it-twissijiet tal-awtoritajiet biex tinżamm id-distanza soċjali ħalli titrażżan l-imxija tal-coronavirus. In-numru ta’ infezzjonijiet fid-dinja issa qabeż sew il-ħames miljuni u mitt elf li aktar minn 338,000 tilfu ħajjithom kawża tal-coronavirus. Fir-Renju Unit fl-aħħar sigħat, il-cononavirus wassal għall-mewt ta’ 338 persuna oħra bin-numru tal-imwiet issa jaqbeż is-36,000 fl-infezzjonijiet ilaħħqu kważi 250,000. Jekk ma tittihidx azzjoni qawwija jidher li l-Amerika Latina ser ikollha l-akbar infezzjonijiet ta’ coronavirus fid-dinja u possibilment anke l-ikbar numru ta’ mwiet, tant li komplew jitħaffru iżjed oqbra. Fl-ahhar ġimgħa wieħed minn kull tliet infezzjonijiet fid-dinja kienu rrapurtati fil-pajjiżi tal-Amerika Latina."
2020-05-21,"“Jekk il-pajjiż jibqa’ għaddej kif inhu bi spiża prudenti, il-Gvern ma jkollux għalfejn jgħolli t-taxxi”",https://www.tvm.com.mt/mt/news/jekk-il-pajjiz-jibqa-ghaddej-kif-inhu-bi-spiza-prudenti-il-gvern-ma-jkollux-ghalfejn-jgholli-t-taxxi/,"Il-Ministru tal-Finanzi Edward Scicluna qal li n-nefqa għola mill-pjan tal-Gvern din is-sena hija ġustifikata għax ser isalva l-impjiegi u tevita t-tkisser ta’ diversi industriji. Fil-programm Dissett, il-Ministru Scicluna indika li jekk Malta tkompli għadejja bi pjan ekonomiku prudenti, ma jkunx hemm bżonn li jiġu ntrodotti taxxi ġodda fil-budget għas-sena d-dieħla ghalkemm stqarr li difficli li fix-xennarju preżenti isiru stimi preċiżi minħabba li s-sitwazzjoni għadha qed tiżviluppa. L-ispiża ta’ €2 biljun li l-Gvern kellu jissellef biex jissudija l-pagi tal-ħaddiema fis-settur privat waqt il-pandemija tal-Coronavirus waslet biex l-budget tal-Gvern ser jiġi meqjus mill-Kummissjoni Ewropea bħala wieħed b’deficit eċċessiv għaliex jaqbeż it-tlieta fil-mija tal-Prodott Domestiku Gross. Fil-programm Dissett il-Ministru tal-finanzi Edward Scicluna ħabbar li fl-aħħar jiem Malta infurmat lil Unjoni Ewropea għalfejn din is-sena l-Gvern ser ikollu defiċit li ser jaqbeż it-3% tal-prodott domestiku gross. “Din is-sena ser inkunu f’eccesive deficit, tajna rendikont lill-UE, bagħat ittra ilbieraħ t’lura twila żewġ paġni, fejn fissirtilhom għaliex Malta hemm bżonn li tkun f’eccesive deficit din is-sena u nkunu borderline is-sena d-dieħla, għaliex għalkemm wieħed qiegħed ibassar tkabbir, xorta id-deficit mhux ser jisparixxi malajr. Ġifieri ser inkunu f’eccesive deficit, kull pajjiż ser ikun f’dik is-sitwazzjoni, id-daqqa ma ġibnihiex aħna.” Mistoqsi dwar it-tbassir tal-Kummissjoni Ewropea li l-ekonomija Maltija din is-sena ser tmur minn surplus għal deficit ta’ 7.5%, il-Ministru Scicluna qal li s-surplus qiegħed jissaraf meta l-pajjiż jinsab fil-bżonn u qiegħed jintuża biex Malta ma tispiccax bl-industriji falluti u b’qgħad kbir. Bil-Kummissjoni Ewropea tbassar li l-qgħad f’Malta din is-sena ser jilħaq il-5.9%, il-Ministru Scicluna qal li l-Gvern qiegħed jgħin finanjarjament biex isalva l-impjiegi u mhux biex jaġevola lil imprendituri. “L-oġġettiv mhuwiex li ngħinu lil dik il-kumpanija u lil oħra, li nsalvaw l-impjiegi, ġifieri għalhekk ngħid li ma nħarsux lejn il-kumpaniji għax nispiċċaw imorru fit-triq il-ħażina.” Mistoqsi jekk wara bosta snin il-Gvern hux ser ikollu jżid it-taxxi, il-Ministru Scicluna qal li jekk il-pajjiż jibqa’ għaddej kif inhu bi spiża prudenti, il-Gvern ma jkollux għalfejn jgħolli t-taxxi. “Sakemm aħna nonfqu l-flus u nafu li ser jirrendi biex inqumu fuq saqajna u nkomplu, m’għandix problema u ma jkunx hemm bżonn taxxi ġodda.” Il-Ministru Scicluna qal li l-Gvern qiegħed jippjana biex ikun preparat għall-agħar xenarju iżda qiegħed jispera li dan ma sseħx."
2020-05-21,‘Ninsabu f’salib it-toroq u ser nibqa’ nservi fir-rwol importanti b’responsabbiltà u lealtà’,https://www.tvm.com.mt/mt/news/ninsabu-fsalib-it-toroq-u-ser-nibqa-nservi-fir-rwol-importanti-bresponsabbilta-u-lealta/,"Il-Professur Charmaine Gauci xejnet l-għidut li se tirriżenja u qalet li se tibqa’ sservi fl-irwol importanti tagħha b’responsabbiltà u lealtà sħiħa kif dejjem għamlet. Fi stqarrija fuq il-midja soċjali, il-Professur Gauci qalet li dan huwa żmien diffiċli u li ninsabu f’salib it-toroq iżda hija se tkompli taħdem b’imparzjalità u professjonalità biex tiżgura s-sigurtà u s-saħħa tal-pubbliku. Hija rringrazzjat lil kull min wera l-appoġġ tiegħu lejha f’dawn l-aħaħr xhur ta’ ħidma intensiva. Ara wkoll: Il-PM jiċħad li l-Professur Charmaine Gauci rriżenjat minn Supretendent tas-Saħħa "
2020-05-21,Nefqa ta’ aktar minn €10 miljuni f’benefiċċji addizzjonali,https://www.tvm.com.mt/mt/news/nefqa-ta-aktar-minn-e10-miljuni-fbeneficcji-addizzjonali/,"L-ispiża għall-benefiċċji soċjali addizjonali biex ikunu mgħejjuna persuni li tilfu l-impieg minħabba l-Covid-19 din il-ġimgħa telgħet għal aktar minn 10 miljun ewro, li minnha qed jibbenefikaw 7,821 persuni. Aktar minn sitt elef minnhom huma ġenituri li ma jistgħux imorru lura għax-xogħol minħabba li jridu jieħdu ħsieb uliedhom u lanqas jistgħu jaħdmu mid-dar. Il-Ministru għall-Familja u s-Solidarjetà Soċjali Michael Falzon qal d-dipartiment tas-sigurtà soċjali rieva kwżzi 10,700 applikazzjoni għall-għajnuna li kważi nħadmu kollha. Dr Falzon stqarr li l-applikazzjonijiet naqsu b’terz mill-bidu li tħabbru dawn il-benefiċċji, għaliex iktar ħaddiema baqgħu jaħdmu u ma kellhomx bżonn il-benefiċċju. Huwa qal li mal-mitt elf ħaddiem ġew mgħejjuna b’dawn il-benefiċċji flimkien mal-iskemi mal-Malta Enterprise li qed tħallas is-suppliment tal-pagi biex il-ħaddiema ma jitilfux l-impjieg. Il-benefiċċji soċjali jkopru erba’ skemi, għall-ġenituri, persuni b’diżabilità, persuni b’kundizzjonijiet mediċi li baqgħu d-dar fuq parir tal -Awtoritajiet Mediċi u oħrajn li tilfu l-impieg għal raġunijiet oħra."
2020-05-21,L-ACE tapprezza l-isforzi kontinwi tal-awtoritajiet biex intlaħaq bilanċ f’dan iż-żmien diffiċli,https://www.tvm.com.mt/mt/news/l-ace-tapprezza-l-isforzi-kontinwi-tal-awtoritajiet-biex-intlahaq-bilanc-fdan-iz-zmien-difficli/,"L-Assoċjazzjonu tal-Istabbilimenti tal-Ikel (ACE) laqgħet id-deċiżjoni li jinfetħu r-ristoranti li se jservu lill-klijenti kemm fuq ġewwa kif ukoll fuq barra. L-ACE qalet li din id-deċiżjoni kienet waħda importanti l-għaliex b’dan il-mod, l-istabbilimenti tal-ikel se jkunu qed jirrispettaw l-obbligu li tinżamm id-distanza soċjali filwaqt li ma jnaqqsux mill-klijentela tagħhom. Għalkemm dan mhux ix-xenarju mixtieq, l-ACE qalet li tapprezza l-isforzi kontinwi li saru biex jintlaħaq bilanċ u jinstabu soluzzjonijiet sensibbli bejn ir-relatajiet ekonomiċi u dawk tas-saħħa. Fl-istqarrija, l-ACE faħħret lill-Gvern tal-isforzi biex ta’ kuljum jissorvelja s-sitwazzjoni u jevalwa għandux ikompli jerħi l-miżuri filwaqt li titkompla l-għajnuna finanzjarja mogħtija lill-ħaddiema f’dan is-settur. L-assoċjazzjoni talbet lill-klijenti biex jikkoperaw f’din is-sitwazzjoni diffiċli."
2020-05-21,Il-MAM titlob lill-Gvern biex jipposponi b’ġimagħtejn ir-rilaxx tal-miżuri mħabbra,https://www.tvm.com.mt/mt/news/il-mam-titlob-lill-gvern-biex-jipposponi-bgimaghtejn-ir-rilaxx-tal-mizuri-mhabbra/,"Wara l-15-il każ ġdid ta’ Coronavirus ikkonfermati llum, l-Assoċjazzjoni Medika ta’ Malta, il-MAM qed titlob lill-gvern jipposponi r-rilaxx tal-miżuri b’ġimagħatejn. Fi stqarrija, l-assoċjazzjoni qalet li 15-il-każ f’Malta huma ekwivalenti għal 2,000 każ fl-Italja. Il-MAM qed tappella wkoll għal ktr għarfien, aktar dixxiplina, miżuri ta’ iġenje kif ukoll tinzamm id-distanza soċjali kif qed jiġi enfasizzat mis-Saħħa Pubblika. Fl-istqarrija, il-MAM qalet li t-tieni mewġa ta’ infezzjonijiet jidher li qiegħda magħna u li hemm bżonn tittieħed azzjoni minnufih biex jiġi ssalvagwardjat il-pubbliku, il-ħaddiema tas-saħħa kif ukoll l-ekonomija Maltija nnifisha."
2020-05-21,"15-il każ ġdid ta’ COVID-19, ifiqu 3 persuni",https://www.tvm.com.mt/mt/news/15-il-kaz-gdid-ta-covid-19-ifiqu-3-persuni/,"Għat-tieni jiem konsekuttiv, Malta rreġistrat 15-il każ ġdid ta’ COVID-19 f’Malta. Dawn ħarġu wara li fl-aħħar 24 siegħa saru 1,358 swab test. B’hekk b’kollox s’issa saru 56,224 test. Fuq nota pożittiva fl-aħħar sigħat fiequ wkoll tliet persuni, biex b’hekk fadal 125 każ attiv. B’kollox s’issa fiequ 468 persuna."
2020-05-21,"Il-Kummissjoni Festi tal-Parroċċa Sacro Cuor tiġbor €4,000 għall-patrijiet b’ringrazzjament għal ħidmiethom matul il-COVID-19",https://www.tvm.com.mt/mt/news/il-kummissjoni-festi-tal-parrocca-sacro-cuor-tigbor-e4000-ghall-patrijiet-bringrazzjament-ghal-hidmiethom-matul-il-covid-19/,"Minkejja li l-Kumitati tal-Festi qed iħossu l-piż finanzjarju minħabba l-imxija tal-COVID-19, il-Kummissjoni Festi tal-Parroċċa, Santwarju Madonna Tas-Sacro Cuor, Tas-Sliema ħadet l-inizjattiva li tagħmel ġabra. Din il-ġabra ma kinitx għall-armar tal-festa jew għal xi preparamenti għall-festa iżda għall-komunità tal-Patrijiet Franġiskani li wkoll ħassew l-effett li ġabet magħha din l-imxija. Kawża tal-imxija tal-COVID-19 mhux biss tħassru l-festi tal-irħula u l-ibliet iżda wkoll ingħalqu l-Knejjes. Għalkemm il-patrijiet u l-qassisin f’Malta baqgħu jagħtu s-servizz tagħhom b’xejn u bi mħabba kbira, id-dħul tad-donazzjonijiet naqas iżda l-ispejjeż baqgħu hemm. Il-ħidma tal-kleru f’Malta baqgħet għaddejja anke f’dawn iż-żminijiet ta’ sfida u l-Kummissjoni tal-Festa Tas-Sacro Cuor ħasset il-ħtieġa li turi l-apprezzament tagħha għal dan. Minflok marru jħabbtu l-bibien tan-nies għan-nar jew l-armar jew il-banda huma ġabru mal-€4,000 għall-patrijiet, li fi kliem il-Kummissjoni stess il-kontijiet u l-ispejjeż għall-komunità tal-patrijiet baqgħu ġejjin. Dan sar b’apprezzament ukoll għal mod ta’ kif il-Knisja bidlet l-isfida tal-COVID-19 għal opportunità biex tkompli tevanġelizza u twassal il-Kelma t’Alla permezz tal-midja soċjali. Min-naħa tagħha, il-komunità tal-patrijiet uriet l-apprezzament tagħha u rringrazzjathom għax-xogħol tagħhom li wkoll imur lil hinn mill-festa u talli huma miftuħa għaċ-ċirkostanzi li dejjem jinqalgħu."
2020-05-21,Skont il-WHO lbieraħ kien l-aktar jum b’każijiet tal-COVID-19 fid-dinja,https://www.tvm.com.mt/mt/news/skont-il-who-lbierah-kien-l-aktar-jum-bkazijiet-tal-covid-19-fid-dinja/,"L-Għaqda Dinjija tas-Saħħa ħabbret li lbieraħ kellha l-ikbar ammont ta’ każijiet tal-Covid-19 madwar id-dinja, b’aktar minn mitt elf każ f’erbgħa u għoxrin siegħa. Fid-dinja issa hawn ħames miljun ruħ infettati. Żewġ terzi minn dawn il-każijiet il-ġodda ġew irreġistrati f’erba’ pajjiżi u wissiet li din il-pandemija se ttul. Minkejja dan bosta pajjiżi inkluż l-Istati Uniti qed joħorġu mil-lock down. L-iktar pajjiż milqut huwa l-Istati Uniti b’aktar minn miljun u nofs każ, u tnejn u disgħin elf mewt. It-tieni l-iktar pajjiż milqut huwa r-Russja, u wara l-Brażil, ir-Renju Unit u Spanja."
2020-05-20,157 operatur jitolbu lill-MTA tiċċertifikahom lesti biex jiftħu nhar il-Ġimgħa,https://www.tvm.com.mt/mt/news/157-operatur-jitolbu-lill-mta-ticcertifikahom-lesti-biex-jifthu-nhar-il-gimgha/,"L-għada li ġew pubblikati protokolli dwar il-ftuħ mill-ġdid, minn nhar il-Ġimgħa, ta’ diversi stabbilimenti; 157 operatur fis-settur tal-ospitalità talbu lill-Awtorità tat-Turiżmu biex tiċċertifikahom li huma konformi mal-miżuri mħabbra. Television Malta segwa waħda mill-ewwel spezzjonijiet. L-Erbgħa wara nofsinhar, spetturi tal-Awtorità tat-Turiżmu kienu fi stabbiliment fil-Belt li talab biex isirulu l-verifiki meħtieġa biex jakkwista ċertifikat li juri li hu konformi mal-protokolli marbuta mal-COVID-19. Dan l-istabbiliment kien wieħed minn 157 li nfurmaw lill-awtorità li huma lesti biex jiksbu din iċ-ċertifikazzjoni li se tkun murija bi sticker fid-daħla tal-istabbiliment. TVM segwa ż-żjara tal-ispetturi tal-awtorità tat-turiżmu li daru l-punti kollha biex jaċċertaw li kollox hu skont id-direttivi. Il-kap tat-taqsima tal-infurzar fl-awtorità tat-turiżmu, David Mifsud, spjega x’qed isir fl-ispezzjonijiet: “Taħdita bejna u bejnhom, biex naraw li l-miżuri ġew applikati, l-affarijiet li kellhom jiġu mixtrija għas-salvagwardja ta’ nies li se jkun hawn u anke għall-ħaddiema stess li qed jaħdmu fl-istabbiliment ġew implimentati. Se jkun hemm nuqqasijiet li niddiskutuhom u jkun hemm rimedju kif jista’ jsir.” Is-Sur Mifsud qal li mill-ftit żjarat li saru s’issa, l-istabbilimenti kollha kienu konformi. Huwa qal li se jkun hemm bejn tmienja u 14-il tim li se jkunu qed iwettqu dawn iż-żjarat. “Meta jcemplu in-nies biex jirregistraw, minħabba id-domanda kbira li hemm, qed inċemplu individwalment kull operatur li jirreġistra biex naraw li inxtraw l-affarijiet kollha biex mhux neħlu ż-żmien li mmorru u naraw li l-affarijiet mhux kollha implimentati allura jkollna nerġgħu niġu biex naraw li dawn saru,” qal David Mifsud. L-MTA sal-lejla irċeviet 860 telefonata, bil-maġġoranza tagħhom kienu sidien ta’ stabbilimenti biex isiru jafu aktar dwar aspetti differenti tal-protokolli u x’għandhom jagħmlu biex isiru konformi fl-iqsar żmien possibbli. Il-Ministru għat-Turiżmu Julia Farrugia Portelli esprimiet is-sodisfazzjon tagħha għall-mod pożittiv li l-industrija rreaġixxiet għall-protokolli li ġew iddisinjati b’mod ċar biex jiżguraw is-saħħa tal-konsumatur."
2020-05-20,Fi Spanja l-maskri obbligatorji f’postijiet pubbliċi ġewwa u barra,https://www.tvm.com.mt/mt/news/fi-spanja-l-maskri-obbligatorji-fpostijiet-pubblici-gewwa-u-barra/,"Fi Spanja, il-maskri tal-wiċċ se jkunu obbligatorji kemm barra fil-pubbliku u anki f’postijiet pubbliċi fil-magħluq, jekk ma jkunx possibbli li tinżamm id-distanza soċjali. Tfal taħt is-sitt snin u persuni bi problemi tan-nifs biss se jkunu eżenti minn dan l-obbligu li se jkun infurzat b’liġi li se tidħol fis-seħħ il-Ħamis. Fil-pajjiż, mietu kważi 28,000 persuna bil-virus filwaqt li hemm 232,000 persuna infettati. Il-Gvern Spanjol se jestendi l-istat ta’ emerġenza fil-pajjiż għal ġimagħtejn oħra."
2020-05-20,Malta tissieħeb f’alleanza mmexxija mill-Interpol fil-ġlieda kontra l-kriminalità diġitali,https://www.tvm.com.mt/mt/news/malta-tissieheb-falleanza-mmexxija-mill-interpol-fil-glieda-kontra-l-kriminalita-digitali/,"Malta ngħaqdet f’alleanza dinija biex tiġġieled il-kriminalità fuq l-internet waqt il-pandemija tal-Covid-19. L-alleanza, immexxija mill-Interpol, għandha l-għan fost l-oħrajn li tiggwida lin-nies biex ma jingidmux mill-frodisti waqt li qed iqattgħu iżjed ħin id-dar waqt l-imxija. L-imxija wasslet biex ħafna nies, fosthom anzjani, qed iqattgħu ħafna iżjed ħin id-dar fuq l-internet. L-istess, il-ħaddiema li qed jaħdmu mid-dar. F’dan il-perjodu, il-kriminali fuq l-internet jieħdu x-xoqqa f’moxtha billi fost oħrajn jittantaw jiffrodaw lin-nies u jieħdu kemxa tajba minn fuqhom. Is-Segretarju Parlamentari għall-Ekonomija Diġitali, Clayton Bartolo, qal li Malta ngħaqdet f’alleanza internazzjonali biex tgħin lin-nies ma jaqgħux f’din in-nasba, b’kampanja msejħa #WashYourCyberHands. “Jekk inti għandek persuni qed jagħmlu online shopping, irridu nassiguraw is-sigurtà tagħhom jew inkella jekk għandek nies li qed jagħmlu tranżazzjonijiet tal-bank,” qal is-Segretarju Parlamentari għall-Ekonomija Diġitali Clayton Bartolo. Iċ-Chairman Eżekuttiv tal-MITA, Tony Sultana, qal li Malta qed tiġġieled il-kriminalità diġitali fosthom b’pariri ta’ prevenzjoni għal nies li qed jaħdmu mid-dar u l-kumpaniji. Is-Sur Sultana tkellem dwar il-ħidma tal-MITA biex tħares l-infrasruttura diġitali tal-Gvern. “Is-security operation centre tal-MITA, dejjem jagħti importanza lis-sistemi kollha. Però f’dawn iż-żminijiet ta l-prijorità fuq l-iktar sistemi importanti. Kulħadd jaqbel li s-sistemi l-iktar importanti f’dawn iż-żminijiet kienu s-sistemi tas-saħħa,” qal iċ-Ċermen Eżekuttiv tal-MITA, Tony Sultana. L-Ispettur fit-Taqsima tas-Cyber Crime, Timothy Zammit, qal li din il-kampanja tgħin lis-soċjetà taddatta għal din ir-realtà ġdida ta’ kriminalità diġitali."
2020-05-20,Il-Gvern jemmen li l-protokolli ntlaqgħu tajjeb mill-industrija tat-turiżmu,https://www.tvm.com.mt/mt/news/il-gvern-jemmen-li-l-protokolli-ntlaqghu-tajjeb-mill-industrija-tat-turizmu/,"Il-Gvern qal li -operaturi fl-industrija tat-turiżmu rreaġixxew b’mod pożittiv għall-pubblikazzjoni ta’ protokolli ċari biex ikun hemm il-ftuħ mill-ġdid ta’ diversi stabbilimenti, fosthom ristoranti, minn nhar il-Ġimgħa li ġej. Fi stqarrija l-Gvern qal li fl-aħħar jumejn il-linja ta’ assistenza tal-MTA f’Malta u f’Għawdex irċeviet aktar minn 860 telefonata, l-aktar minn membri tas-settur tal-ospitalità. Intqal li 157 talbu li l-ispetturi tal-MTA jżuru l-istabbiliment tagħhom biex jagħmlu l-verifiki meħtieġa biex ikunu jistgħu jakkwistaw l-isticker li turi li huma konformi mal-protokolli marbuta mal-COVID-19, u li trid titwaħħal fid-daħla tal-istabbiliment. Il-bqija tat-telefonati kienu minn sidien ta’ stabbilimenti biex isiru jafu aktar dwar aspetti differenti tal-protokolli u x’għandhom jagħmlu biex isiru konformi fl-iqsar żmien possibbli. L-ispezzjonijiet bdew illum u se jkomplu matul il-ġranet u l-ġimgħat li ġejjin. Il-Ministru għat-Turiżmu u l-Protezzjoni tal-Konsumatur Julia Farrugia Portelli esprimiet is-sodisfazzjon tagħha għall-mod pożittiv li l-industrija rreaġixxiet għall-protokolli ddisinjati biex jiżguraw is-saħħa tal-konsumatur. Għaċ-ċertifikazzjoni jew għal iktar assistenza wieħed jista’ jċempel lill-MTA fuq 21692447 jew permezz tal-email [email protected]"
2020-05-20,Ir-rata ta’ infezzjonijiet ras għal ras f’Malta hija ogħla minn tal-Italja – L-Assoċjazzjoni tal-Professjonisti tas-Saħħa Pubblika,https://www.tvm.com.mt/mt/news/ir-rata-ta-infezzjonijiet-ras-ghal-ras-fmalta-hija-oghla-minn-tal-italja-spanja-il-germanja-u-franza/,"L-Assoċjazzjoni tal-Professjonisti tas-Saħħa Pubblika sejħet għal responsabilità u l-prudenza biex ikunu imħarsa s-saħħa u l-ekonomija. Fi stqarrija, l-Assoċjazzjoni innutat li Malta kisbet tifħir għall-mod kif wieġbet għal din l-emerġenza medika tal-pandemija kemm mil-professjonisti tas-saħħa pubblika kif ukoll mill-gvern li ta prijorità lis-saħħa. Żiedet tgħid li issa tibda l-isfida vera meta jrid jinstab il-bilanċ bejn s-saħħa u l-interessi soċjali u ekonomiċi meta qed jitnaqsu r-restrizzjonijiet. Qalet li importanti li kollox isir bil-galbu ħalli ma jintilfux il-qaleb u ġbejna. L-Assoċjazzjoni wissiet kontra li tingħata l-impressjoni li ġejna lura għan-normalità waqt li qalet li r-rata ta’ infezzjonijiet ras għal ras f’Malta hija ogħla minn tal-Italja, Spanja, il-Ġermanja u Franza. L-Assoċjazzjoni għalhekk appellat biex inkomplu nagħtu każ id-direttivi tal-awtoritajiet tas-saħħa, ewlenin fosthom li tinżamm id-distanza soċjali. "
2020-05-20,Malta għadha fi stat ta’ emerġenza?,https://www.tvm.com.mt/mt/news/malta-ghadha-fi-stat-ta-emergenza/,"Is-Supretendent tas-Saħħa Pubblika, Charmaine Gauci, qalet li ma nistgħu qatt immorru għal rilaxx ta’ miżuri mingħajr mezzi ta’ mitigazzjoni. Dwar in-numri li jidhru li qed jiżdiedu, Prof Gauci qalet li qabel ma kinux isiru testijiet fuq nies bla sintomi, allura jista’ jagħti l-każ li fl-aħħar ġimgħat kien hemm l-istess livelli ta’ każijiet, jew saħansitra iktar. Qalet li l-awtoritajiet qed ikomplu jsegwu s-sitwazzjoni biex jekk din tiggrava u n-numri jkomplu jikbru, il-miżuri rilaxxati jiġu rtirati. Għall-mistoqsija ta’ TVM dwar l-R Factor, li huwa r-rata ta’ trażmissjoni, Prof Gauci qalet li dan qabeż il-1. Spjegat li minħabba f’hekk l-awtoritajiet huma kawti, u fil-fatt ma ġewx rilaxxati miżuri meqjusa ta’ riskju għoli, bħall-ftuħ tal-iskejjel. Dwar il-possibiltà tat-tieni mewġa, Prof Gauci qalet li l-awtoritajiet tas-saħħa qed isegwu x’qed jiġri barra minn Malta, fejn hemm pajjiżi li qed jaraw żieda fil-każijiet. Qalet iżda li l-awtoritajiet Maltin mhux sempliċiment qed jistennew in-numri jinżlu jew jitilgħu, imma qed ikunu ppreparati għal kull eventwalità. Mistoqsija jekk Malta għadhiex fi stat ta’ emerġenza, Prof Gauci qalet li għandna virus li m’hemmx tilqima għalih, u fil-fatt l-Għaqda Dinjija tas-Saħħa ddikkjaratu bħala pandemija u emerġenza globali, allura Malta wkoll għadha fi stat ta’ emerġenza, bħal pajjiżi oħra. Ara wkoll: 15-il każ ġdid ta’ Covid-19 f’Malta, 5 oħra mfejqa "
2020-05-20,"15-il każ ġdid ta’ Covid-19 f’Malta, 5 oħra mfejqa",https://www.tvm.com.mt/mt/news/15-il-kaz-gdid-ta-covid-19-fmalta-5-ohra-mfejqa/,"Illum ġew ikkonfermati 15-il każ ġdid ta’ Covid-19 f’Malta, wara li saru 1,670 swab. Dan wara li lbieraħ kienu kkonfermati 11-il persuna oħra. Fil-bulettin mediku tal-lum, is-Supretendent tas-Saħħa Charmaine Gauci qalet li hemm 5 persuni oħra li huma mfejqa mill-virus. Ilbieraħ kienu ddikjarati mfejqa 4 oħra. B’kollox s’issa hemm 113-il każ attiv ta’ Coronavirus f’Malta, waqt li t-total ta’ persuni pożittivi għall-virus f’Malta kien ta’ 584, li minnhom 465 huma mfejqa. 10 minn 26 każ kellhom is-sintomi Għaxra mis-26 każ pożittiv li rriżultaw it-Tnejn u t-Tlieta, kellhom is-sintomi fosthom żewġt itfal ta’ sentejn – tifel minnhom kellu dijarea fid-19 ta’ Mejju u t-tifel l-ieħor kellu d-deni fit-18 ta’ Mejju. Student Malti ta’ 15-il sena kellu griżmejh juġawh fil-15 ta’ Mejju u mara Maltija ta’ 22 sena kellha uġigħ ta’ ras, dijarea u qtugħ ta’ nifs fil-15 ta’ Mejju. Il-mara ħadmet l-aħħar fit-8 ta’ Mejju. F’dawn il-każijiet għaddej contact tracing mal-membri tal-familja. Fost il-każi bis-sintomi hemm ukoll raġel Malti ta’ 33 sena li fis-17 ta’ Mejju kellu d-deni, għejja, dijarea, qtugħ ta’ nifs, uġigħ ta’ ras u uġigħ fil-muskoli. Hu kien jaħdem waħdu fl-uffiċċju. Mara Maltija ta’ 59 sena fit-12 ta’ Mejju kellha dijarea u uġigħ ta’ ras. F’dawn iż-żewġ każijiet l-awtoritajiet qed jagħmlu contact tracing tal-membri tal-familja. Raġel Malti ta’ 67 sena u ieħor Malti ta’ 72 sena kellhom sintomi fis-17 ta’ Mejju, wieħed uġigħ ta’ ras u l-ieħor dijarea. Dawn ma jaħdmu u għaddej contact tracing tal-membri tal-familji tagħhom. Raġel  Għawdxi ta’ 56 sena beda bis-sogħla fil-15 ta’ Mejju. Dan huwa ħaddiem tas-saħħa fl-isptar ġenerali ta’ Għawdex u għalhekk l-awtoritajiet tas-saħħa għaddejjin bil-contact tracing tal-pazjenti u tal-kollegi. Ħamsa minn 26 każ kellhom kuntatt ma’ xi ħadd li diġà rriżulta pożittiv għall-Covid-19 Il-Professur Gauci qalet li ħames persuni mill-każijiet il-ġodda kienu kuntatti ta’ każijiet li l-awtoritajiet kienu jafu bihom. Dawn huma żewġ healthcare workers nisa, waħda taħdem f’sala fl-isptar Mater Dei u l-oħra fl-isptar Karin Grech. It-tnejn kienu diġà fi kwarantina. Waħda minnhom kellha nuqqas ta’ tomgħa u mneħira jqattar fis-16 ta’ Mejju  u l-oħra, Indjana ta’ 27 sena kellha uġigħ ta’ ras, fil-muskoli u għejja fit-12 ta’ Mejju. Raġel ta’ 68 sena kien pazjent f’sala fejn diġà kien hemm numru ta’ każijiet. Il-Professur Gauci qalet li dan m’għandux sintomi tal-Covid-19 iżda qed jinżamm fl-Infectious Diseases Unit tal-Isptar Mater Dei. Raġel ieħor ta’ 30 sena beda bis-sogħla, nuqqas ta’ togħma u nuqqas ta’ xamm fis-17 ta’ Mejju u raġel ieħor ta’ 35 sena ma kellux sintomi. Huma kienu fi kwarantina għax wieħed kien kuntatt ta’ membru tal-familja u l-ieħor kien kuntatt ta’ kollega fuq il-post tax-xogħol. 11-il każ ma kellhomx sintomi tal-Covid-19 Is-Supretendent tas-Saħħa Pubblika, il-Professur Charmaine Gauci qalet li l-bqija tal-każijiet ma kellhomx sintomi. Erbgħa minn dawn il-każijiet huma ħaddiema tas-saħħa li nqabdu mill-proċess ta’ screening. Dawn huma mara Pakistana ta’ 30 sena li taħdem f’Mater Dei, mara Filippina ta’ 29 sena li ukoll taħdem f’Mater Dei, mara ta’ 24 sena li taħdem fl-isptar Karin Grech u raġel ta’ 26 sena li jaħdem f’dar tal-anzjani. Dwar dan il-każ tal-aħħar, l-awtoritajiet qed jagħmlu contact tracing kemm tal-kollegi kif ukoll tar-residenti f’din ir-residenza għall-anzjani. Raġel ieħor nstab pożittiv minkejja li ma kellux sintomi. Hu ħadem l-aħħar fit-12 ta’ Mejju u mara Filippina ta’ 26 sena li taħdem f’ħanut ukoll ħarġet pożittiv. Il-Professur Gauci qalet li għax kienet tilbes il-maskra, iċ-ċans li għaddiet il-virus lil oħrajn huwa minimu. Tliet irġiel Maltin, wieħed ta’ 27 sena, ieħor ta’ 34 sena u ieħor ta’ 24 sena marru jagħmlu t-test minn jeddhom u rriżultaw pożittivi. Żewġ każijiet oħra nstabu pożittivi wara li marru l-isptar għal kundizzjonijiet oħra u sarilhom test ta’ rutina u ħareġ li għandhom il-virus. Dawn huma mara ta’ 63 sena u żagħżugħ ta’ 19-il sena. Segwi l-konferenza hawn: Ara wkoll: Malta għadha fi stat ta’ emerġenza? Il-mikrobu tal-Leġjonella perikoluż jekk tieħdu man-nifs "
2020-05-20,"Dr Marilyn Casha, mart il-Professur Casha, nominata għall-Premju taċ-Ċittadin Ewropew",https://www.tvm.com.mt/mt/news/mart-il-professur-casha-nominata-ghall-premju-tac-cittadin-ewropew/,"Il-konsulent mediku Dr Marilyn Casha, armla tal-Professur Aaron Casha li kien is-sitt vittma tal-Covid-19 f’Malta, ġiet innominata għall-Premju taċ-Ċittadin Ewropew. Dr Peter Agius, li ħadem għal bosta snin fl-istituzzjonijiet Ewropej, fi stqarrija qal li qed jinnomina lil Dr Casha għax din tirrappreżenta lil mijiet ta’ ħaddiema fil-qasam tas-saħħa li kienu fuq quddiem nett fil-ġlieda kontra l-Covid-19. Qal li dawn il-ħaddiema huma l-ogħla turija tal-valur ta’ kompassjoni u solidarjetà umana, u huma l-espressjoni tal-Karta Ewropea tad-Drittijiet tal-Bniedem. Ara wkoll: Bosta mnikkta bit-telfa tal-Professur Aaron Casha, is-sitt vittma tal-Coronavirus "
2020-05-20,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-7/,"Is-Superintendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30. L-awtoritajiet tas-saħħa ħabbru li fl-aħħar 24 siegħa sal-bieraħ, instabu 11-il każ tal-Covid-19 wara li saru 1,519-il swab. Fl-istess waqt erba’ pazjenti li kellhom il-virus issa ġew dikjarati mfejqa. B’dawn iċ-ċifri, issa baqa 103 persuni li għadhom ma ħelsux mill-virus. Mindu feġġ l-ewwel kaz ta’ coronavirus f’Malta fis-seba’ ta’ Marzu, Malta kellha 569 każ. Minnhom diġa fiequ 460 u sitt pazjenti mietu waqt li kellhom kundizzjonijiet mediċi oħra li għamluhom aktar vulnerabbli u b’riskju akbar. Intant, fin-nofs siegħa hu skedat li jkun hemm bulettin mediku mis-supretendent tas-saħħa pubblika, il-Professur Charmaine Gauci. Dan se jixxandar dirett fuq TVM, Radju Malta, tvm.com.mt u fuq il-paġna ta’ Facebook Television Malta. Tista’ ssegwi l-konferenza hawn:"
2020-05-20,Il-Gvern se jibqa’ jgħin fil-pagi tal-ħaddiema avolja l-ħwienet jinfetħu,https://www.tvm.com.mt/mt/news/il-gvern-se-jibqa-jghin-fil-pagi-tal-haddiema-avolja-l-hwienet-jinfethu/,"Il-Gvern se jibqa’ jipprovdi s-suppliment fil-pagi tal-ħaddiema, anki jekk mill-Ġimgħa ħafna ħwienet oħra se jitħallew jiftħu. Dan tennih il-Ministru għall-Ekonomija, l-Investiment u l-Intrapriżi Żgħar, Silvio Schembri, waqt konferenza li fiha tħabbret żieda fil-ħaddiema mill-fabbrika Baxter. Il-Ministru Schembri qal li jifhem li s-sitwazzjoni mhux ġejja lura għan-normal mil-lum għal għada, anki għax il-ħwienet xorta waħda ħa jkollhom joperaw b’restrizzjonijiet. Qal li għalhekk il-Gvern se jibqa’ jipprovdi s-suppliment tal-pagi sa Ġunju li ġej, kif diġà ħabbar, u meta din l-għajnuna tasal biex tieqaf, mhux se titwaqqaf zopptu, iżda b’mod gradwali biex kulħadd ikollu ċans jaddatta l-operat tiegħu."
2020-05-20,It-tarzna ta’ Palumbo b’donazzjoni ta’ 13-il tunnellata ikel lill-proġett Food Aid,https://www.tvm.com.mt/mt/news/it-tarzna-ta-palumbo-bdonazzjoni-ta-13-il-tunnellata-ikel-lill-progett-food-aid/,"Palumbo Malta Shipyard offriet 13-il tunnellata ta’ oġġetti tal-ikel bħala donazzjoni lill-proġett Food Aid. It-tarzna ordnat kontejner ta’ 20 pied ippakkjat bl-oġġetti tal-ikel għall-Proġett Food Aid, li qed iħabbat wiċċu ma’ qabża kbira fid-domanda għall-ikel hekk kif il-pandemija COVID-19 heżżet l-ekonomija.   Il-kontejner, li wasal mill-Italja din il-ġimgħa, fih fost l-oħrajn 6,240kg għaġin, 9,336 bott piżelli u 4,704 bottijiet tadam, flimkien ma’ proviżjonijiet oħra ta’ ikel bażiku li se jsib ruħu fil-pakketti ta’ emerġenza li se jgħinu biex numru ta’ familji u individwi jkollhom biex jgħaddu għal ġimagħtejn. Il-Proġett Food Aid, li twaqqaf malajr f’Marzu meta feġġ il-coronavirus f’Malta, qed iwieżen lil organizzazzjonijiet mingħajr skop ta’ qligħ li qed ibatu biex ilaħħqu, u fl-istess waqt qed jieħu ħsieb persuni riferuti għall-għajnuna mill-Fondazzjoni Foodbank Lifeline, li ma setgħetx tilqa’ każijiet ġodda. Il-Malta Trust Foundation irringrazzjat lil Palumbo Malta Shipyard talli ngħaqdet ma’ numru impressjonanti ta’ negozji u individwi li qed jersqu ‘l quddiem biex ikomplu jsostnu l-Proġett Food Aid, li bħalissa qed jgħin lil aktar minn 5,000 persuna. Il-Malta Trust Foundation qed tikkollabora ma’ organizzazzjonijiet oħra mingħajr skop ta’ qligħ – bħall-Caritas, il-Millennium Chapel, Little Sisters of the Poor, il-Fondazzjoni Richmond, St Jeanne Antide u l-Fondazzjoni għall-Ħarsien Soċjali f’Għawdex, fost oħrajn – u qed tirċievi numru dejjem jikber ta’ talbiet imqanqla għall-għajnuna waqt li qed tibqa’ tkarkar il-kriżi ekonomika."
2020-05-20,Il-fabbrika Baxter se żżid mal-100 ħaddiem,https://www.tvm.com.mt/mt/news/il-fabbrika-baxter-se-zzid-mal-100-haddiem/,"Il-kumpanija Baxter li tipproduċi prodotti li jintużaw fi sptarijiet se timpjega 100 ħaddiem ġdid. Dan tħabbar waqt żjara li l-Ministru għall-Ekonomija, l-Investiment u Negozji Żgħar, Silvio Schembri, ghamel fil-fabbrika tal-kumpanija f’għeluq it-30 sena mindu Baxter bdiet topera f’Malta. Id-direttur tal-manifattura ta’ Baxter, Brian Tabone, spjega li l-kumpanija tħaddem madwar ħames mitt haddiem f’diversi dipartimenti mill-manifattura u l-inġinerija għar-riċerka u l-iżvilupp fost l-oħrajn dejjem emmnet fl-abbiltajiet tal-ħaddiema tagħha. “L-opportunità kienet li żżid il-produzzjoni, l-output tiegħek bl-għajnuna tal-ħaddiema sabiex tkun fast għax inti d-domanda kienet żieda qawwija fi ftit ħin li b’hekk ikollok l-aġilita li taħdem malajr, tkun tista’ ddawwar din f’opportuintà,” qal Brian Tabone, direttur tal-manifattura ta’ Baxter. Is-Sur Tabone radd ħajr lill-Gvern u lill-Malta Enterprise għall-appoġġ kostanti tagħhom li se jiggarantixxu preżenza fit-tul ta’ Baxter f’Malta u l-ħolqien ta’ opportunitajiet ġodda ta’ xogħol. Il-Ministru Silvio Schembri qal li l-kumpanija Baxter addattat b’suċċess għall-isfidi li ġabet magħha l-pandemija u saħansitra kabbret l-operat tagħha minħabba ż-żieda fid-domanda għal prodotti mediċi għall-kura tal-pazjenti li għandhom il-Covid-19. Il-kumpanija tipproduċi, fost oħrajn, pompi tal-infużjoni, filtri ta’ purifikazzjoni tad-demm u magni tad-dijalisi. “Naddattaw għar-realtajiet ġodda u minn sfida ħarġu opportunatijiet li qed niċċelebraw, b’żieda ta’ b’20% fil-produzzjoni u 100 impjegat ġdid,” qal il-Ministru Schembri. Il-Ministru Schembri qal li l-gvern se jkompli jipprovdi għajnuna lin-negozji biex isegwu l-eżempju ta’ kumpaniji bħal Baxter u jdawru l-isfidi f’ opportunitajiet. Il-Ministru qal li ninsabu f’ġimgħa kruċjali fejn ikunu rilaxxati iżjed restrizzjonijiet biex l-ekonomija terġa’ tingrana. Qal li l-industrija tal-manifattura hija u tibqa’ vitali għall-attività ekonomika. Is-Sur Schembri qal li fil-jiem li ġejjin, il-gvern se jħabbar aktar miżuri li għandhom jistimulaw l-ekonomija u jrawmu sens ta’ fiduċja fost is-setturi ekonomiċi kollha."
2020-05-20,Ħaż-Żabbar b’mural għall-eroj tal-pandemija,https://www.tvm.com.mt/mt/news/haz-zabbar-bmural-ghall-eroj-tal-pandemija/,"Dan il-perjodu u l-ħidma tal-ħaddiema tas-saħħa kontra l-COVID-19 se tibqa’ mfakkra f’mural enormi fiċ-ċentru ta’ Ħaż-Żabbar, xogħol l-artist mill-istess lokalità, Justin Bonnici. Is-Sindku ta’ Ħaż-Żabbar, Jorge Grech, qal li dan il-mural enormi huwa parti minn inizjattiva artistika tal-Kunsill Lokali biex jippromwovi l-artisti lokali u fl-istess jirrikonoxxi “l-eroj tal-pandemija” u jibqa’ jfakkar dan iż-żmien partikolari fl-istorja tagħna. Il-mural sar fuq waħda mit-tliet faċċati li hemm ma’ torri ta’ teatru Grieg fil-bandli ta’ Ħaż-Żabbar. Iż-żewġ faċċati l-oħrajn huma mnebbħa mis-sempliċità u s-snin disgħin; ‘The 90s Adrenaline’ u ‘The Puzzle of Simplicity’."
2020-05-20,Fil-Brażil rata rekord ta’ mwiet bil-Covid-19 fl-aħħar 24 siegħa,https://www.tvm.com.mt/mt/news/fil-brazil-rata-rekord-ta-mwiet-bil-covid-19-fl-ahhar-24-siegha/,"Xeni ta’ qsim il-qalb fil-Brażil. F’medda art kbira, ħaddiema ħaffru oqbra ġodda ġurnata wara li l-Brażil sar it-tielet pajjiż fid-dinja, wara l-Istati Uniti u r-Russja, bl-ikbar ammont ta’ persuni infettati bil-Covid-19. Fl-aħħar 24 siegħa il-Brażil irreġistra l-ogħla rata ta’ mwiet – 1,179. F’dan il-pajjiż kważi 18,000 mewt ġiet marbuta mal-Covid-19 – f’São Paulo li hi l-ikbar belt fil-pajjiż, mietu kważi 5,000 ruħ bil-virus. Il-Brażil issa għandu t-tielet l-ogħla rata ta’ infezzjonijiet fid-dinja b’total ta’ 271,885. Fl-aħħar 24 siegħa biss, ġew irreġistrati 17,408 każ ġdid. L-awtoritajiet tas-saħħa qed isostnu li l-qasam tas-saħħa qed jitlef il-battalja kontra l-virus u qiegħed qrib li jikkollassa. Osservaturi qed jgħidu li l-pajjiż mhux se jilħaq il-quċċata tal-każijiet qabel Ġunju. Il-Brażil jinsab maqsum dwar kif jindirizza l-pandemija. Il-President Jair Bolsonaro repetutament ipprova jagħti l-impressjoni li l-virus mhux xi ħaġa gravi u argumenta li l-lockdown li mplimentaw gvernaturi reġjonali se jagħmlu aktar ħsara lill-ekonomija u għalhekk lin-nies milli l-virus innifsu.  "
2020-05-20,Il-Kamra tal-Kummerċ tgħid li ma nistgħux nibqgħu fi stat ta’ emerġenza,https://www.tvm.com.mt/mt/news/il-kamra-tal-kummerc-tghid-li-ma-nistghux-nibqghu-fi-stat-ta-emergenza/,"F’laqgħa mal-Kap tal-Oppożizzjoni Adrian Delia, il-President tal-Kamra tal-Kummerċ, l-Intrapriża u l-Industrija, David Xuereb, qal li l-pajjiż ma jistax jibqa’ fi stat ta’ emerġenza, u hemm bżonn nerġgħu nibdew nibnu mill-ġdid. Fi stqarrija l-Kamra tal-Kummerċ qalet li l-President u delegazzjoni tagħha kellhom laqgħa kordjali ma’ Dr Delia u deputati tal-PN fid-Dar Ċentrali, fejn ġew diskussi d-diffikultajiet li qed jiffaċċjaw in-negozji u ċ-ċittadini fix-xenarju ekonomiku attwali. Il-Kamra saħqet fuq l-importanza li l-pajjiż jingħata direzzjoni ċara u sigura għat-triq ’il quddiem li tkun responsabbli u strutturata. Qalet li fl-istess waqt il-pajjiż irid ikompli jiżen il-bżonnijiet tal-ekonomija u s-saħħa fiżika u mentali tan-nies. Il-Perit Xuereb kien akkumpanjat mid-Deputat President tal-Kamra, Marisa Xuereb u mid-Direttur Ġenerali Kevin J. Borg, waqt li ma’ Dr Delia kien hemm id-deputati Kristy Debono u Claudio Grech."
2020-05-20,“Il-COVID-19 se tkun ir-rovina tal-kumitati tal-festi”,https://www.tvm.com.mt/mt/news/il-covid-19-se-tkun-ir-rovina-tal-kumitati-tal-festi/,"Il-Kumitati u Kummissjonijiet li ħafna minnhom jaqa’ fuq spallejhom l-organizzazzjoni tal-festi esterni sabu ruħhom f’sitwazzjoni li qatt ma stennewhom. Bl-imħażen armati u mingħajr festa. Il-festi din is-sena spiċċaw bħal ħafna attivitajiet oħra, vittma tal-COVID-19. Irfisna fl-imħażen ta’ żewġ kumitati tal-festi esterni. Sibna l-istess ambjent. Post mimli daqs bajda bl-armar u skiet taqtgħu b’sikkina. Mario Coleiro – Chairman tal-Kumitat tal-Festi Esterni ta’ Santa Venera qal li l-kumitat tiegħu, bħal bqija tal-kumitati l-oħra fl-ibliet u rħula Maltin, jiddependu kompletament mill-attivitajiet li jorganizzaw biex jiġbru l-fondi biex jorganizzaw il-festa. “Ħadt pjacir ħafna meta sirt naf li l-każini tal-baned ġew mgħejjuna biex itaffu mill-ispejjeż tagħhom u hekk hu xieraq, biss il-festi mhumiex biss il-każini tal-baned li jagħmluhom. Hawn dawn it-tip ta’ kumitati u għaqdiet tal-armar li biċċiet minnhom huma marbuta mal-Knisja u oħrajn indipendenti, li prattikament din il-kriżi li qegħdin fiha se tkun ir-rovina tagħhom.” Is-Sur Coleiro, qal li mingħajr għajnuna kif sar mal-każini tal-baned, il-kumitati tal-festi se jkun diffiċli ħafna biex ikomplu b’xogħolhom. B’kollox isiru mas-70 festa fil-gżejjer Maltin tul il-qofol tal-istaġun tagħhom bejn Mejju u Settembru. Qal li bejn l-ispejjeż kollha – inkluż nar, armar baned, u funzjonijiet – il-festa Maltija tiswa mal-mitejn elf ewro.” Fil-maħżen tal-Kumitat tal-Festi Esterni ta’ San Ġorġ Martri, sibna lis-Segretarju tal-Kumitat Lawrence Zammit, li ġie jagħti daqqa t’għajn lill-armar maħżun. “La d-donazzjonijiet bħalissa, benefatturi m’hawnx u ma ssibx. Aħna nibbażaw fuqhom u l-fund raising. Mill-bqija m’għandniex dħul minn imkien ieħor.” Dan se jkun l-ewwel sajf u ħafna jittamaw li l-aħħar, fejn il-perjodu tal-festi se jibqa’ sieket u l-knejjes u t-toroq imneżża mid-drappijiet u l-armar. Żmien ta’ sfida li ġiet bla mistenni imma d-dilettanti li kellimna kienu ħerqana li ladarba jgħaddi kollox jerġgħu jxammru l-kmiem biex jiċċelebraw il-festa tagħhom."
2020-05-20,Il-Bank Dinji jgħid li 60 miljun se jaqgħu f’faqar estrem bil-Covid-19,https://www.tvm.com.mt/mt/news/il-bank-dinji-jghid-li-60-miljun-se-jaqghu-ffaqar-estrem-bil-covid-19/,"Il-Bank Dinji qed iwissi li sa 60 miljun persuna se jispiċċaw f’faqar estrem kaġun tal-coronavirus. Jekk dan iseħħ, ikun ifisser it-telf tal-progress kollu li sar fl-aħħar tliet snin biex jonqos il-faqar. Dan qalu l-President tal-Bank Dinji, David Malpass, li stqarr li l-bank qed jistenna li t-tkabbir ekonomiku globali jiċkien b’5% din is-sena. Qal li miljuni ta’ persuni diġà tilfu ħobżhom u s-sistemi tas-saħħa jinsabu taħt pressjoni. Għall-Bank Dinji, persuni f’faqar estrem huma dawk li jaqilgħu inqas minn €1.74 kuljum."
2020-05-19,“Il-poplu jistħoqqlu l-informazzjoni kollha relatata mal-COVID-19”- Adrian Delia,https://www.tvm.com.mt/mt/news/il-poplu-jisthoqqlu-l-informazzjoni-kollha-relatata-mal-covid-19-adrian-delia/,"Il-Kap tal-Partit Nazzjonalista Adrian Delia qal li l-poplu jistħoqqlu l-informazzjoni kollha relatata mal-imxija tal-COVID19, u l-Gvern għandu jkun trasparenti mal-poplu. Dr Delia qal dan waqt f’laqgħa li saret ma’ rappreżentanti tal-Kamra tal-Kummerċ. Dr Delia qal li l-Oppożizzjoni se tibqa’ tagħti s-sehem tagħha biex jinstabu l-opportunitajiet biex jingħelbu l-isfidi. Il-President tal-Kamra tal-Kummerċ David Xuereb, qal li l-Kamra ingaġġat 130 persuna biex taħdem fuq pjan fit-tul ma’ kull settur u kull parti tal-ekonomija. Qal li dan qed isir biex il-Kamra tal-Kummerċ tiġbor informazzjoni, tifforma opinjonijiet u tfassal pjan ta’ azzjoni riċerkat li jkun wieħed ħolistiku u li jiġbor lil kulħadd."
2020-05-19,Stabbilimenti u ristoranti jħejju għax-xenarju l-ġdid,https://www.tvm.com.mt/mt/news/stabbilimenti-u-ristoranti-jhejju-ghax-xenarju-l-gdid/,"Wara xahrejn magħluqin, is-sidien tar-ristoranti u l-istabbilimenti tal-ikel bdew jippreparaw in-negozji tagħhom f’xenarju ġdid li ma kinux ippreparati għalih tant li wħud minnhom qalulna li mhux se jilħqu jiftħu sal-Ġimgħa li ġej. L-Assoċjazzjoni tal-istabbilimenti tal-ikel laqgħet id-deċiżjoni tal-Gvern u ħeġġitu jaħdem biex terġa tinkiseb il-fiducja tal-klijenti u biex is-suppliment tal-paga jibqa’ jingħata sa Awwissu flok sal-aħħar ta’ Ġunju. L-għada li tħabbar uffiċjalment li r-ristoranti f’Malta jistgħu jerġgħu jiftħu b’restrizzjonijiet ġodda fosthom imwejjed aktar separati minn xulxin, sibna lil Andrew Vella jadatta r-ristorant li fetaħ f’Novembru li għadda u li issa se jkun jista’ jilqa’ fih anqas klijenti. “Ir-ristorant qabel konna nieħdu qisu 55 cover issa bir-restrizzjonijiet niżlu 23 cover u skont kif għax jekk ikunu kollha by 2 jkollna nnaqsuhom l-imwejjed”. Minkejja r-regoli ġodda, is-Sur Vella qalilna li jifhem is-sitwazzjoni u ħerqan ikompli bil-ħolma dejjiema li jkun sid ta’ ristorant li issa se jadattah aktar għall-klijenti lokali. “Issa qed inħarsu lejha b’motivazzjoni wkoll li ħa nerġgħu niftħu, anke erġajna ltqajna t-team wara tul ta’ żmien, għamilna menu ġdid li ddiskutejna bejnietna ħafna minnu affarijiet ġodda li jogħġbu lilna l-Maltin għax issa issa se niffukaw fuq il-Maltin”. F’San Ġiljan, lil Gary Falzon, general manager ta’ għadd ta’ ristoranti u stabbilimenti tal-ikel sibnih fuq sellum jipprepara wieħed mill-istabbilimenti biex mill-Ġimgħa jerġa’ jiftaħ f’realtà ġdida li jidher li diġà ħaseb għaliha. “Qed narmaw kif qed tara kollox bid-distanza mal-liġi 2m away, għamilna menus virtwali biex ma jintmissux min-nies, take away menus fejn klijent qabadhom u ħadhom miegħu, disposable cuttleries biex ma jerġgħux jintużaw, u disposable containers għat-takeaway li m’humiex reusable” . F’Malta hawn madwar 3,400 stabbiliment tal-ikel liċenzjati mill-Awtorità tat-Turiżmu, bis-Segretarju tal-Assoċjazzoni tal-istabbilimenti tal-catering, Matthew Pace jgħid li laqgħu t-tneħħija tar-restrizzjonijiet b’ottimiżmu anke jekk konxji li f’kuntest ekonomiku differenti ħafna. “Mhix ħa tkun faċli ir-re-integration back to normal business jiġifieri li wieħed jaħseb li se niftħu l-Ġimgħa u se jkollna l-istess revenue generation bħas-sena l-oħra jew is-sena ta’ qabel naħseb li se jkun qed joħlom bil-kulur, imma iktar ma noqorbu lejn in-normalità iktar navviċinaw ir-realtà li konna qed ngħixu fiha u li konna drajna biha”. L-Assoċjazzjoni ħeġġet lill-Gvern biex jaħdem ħalli terġa’ tinkiseb il-fiducja tal-klijenti u biex jestendi s-suppliment tal-paga sa Awwissu li ġej. U waqt li s-sidien tal-istabbilimenti jridu jadattaw għar-regoli ġodda, sejħu lill-klijenti biex jikkoperaw u jappoġġaw lin-negozji Maltin. “Kulħadd irid jiġbed id f’id ħalli ngħaddu minnha flimkien”."
2020-05-19,“Il-klijenti se jkollhom servizz aħjar għax il-ħin tal-appuntament se jkun allokat għalihom biss”,https://www.tvm.com.mt/mt/news/il-klijenti-se-jkollhom-servizz-ahjar-ghax-il-hin-tal-appuntament-se-jkun-allokat-ghalihom-biss/,"Id-dehra personali li forsi ġiet traskurata xi ftit fl-aħħar xahrejn mistennija terġa’ tispikka bl-għajnuna ta’ parrukkiera, u beauticians, iżda r-restrizzjonijiet li saru fissru xogħol sostanzjali biex il-postijiet fejn jiġu offruti is-servizzi tas-sbuħija jkunu siguri għall-klijenti. TVM żar uħud minn dawn il-postijiet u segwa l-preparamenti li qegħdin isiru. Wara aktar minn xahrejn magħluqa, il-parrukkiera u ħwienet li joffru servizzi tas-sbuħija qed iħejju biex jimxu ma’ lista twila ta’ obbligi biex is-servizzi li joffru ikunu siguri għall-klijenti. Fost l-obbligi hemm li ma jistax ikollhom aktar minn persuna waħda kull għaxar metri kwadri, u li kull klijent irid jidħol bil-viser jew maskra, filwaqt li t-tfal ma jistax jidħlu sakemm ma jkunux huma nfushom il-klijenti. Il-parrukkiera u l-barbiera ġew ipprojbiti milli jqaxxru jew jagħtu stil id-daqna tal-irġiel, filwaqt li dawk li joffru servizzi ta’ sbuħija ma jistgħux jagħtu trattamenti u lanqas rtokk fil-wicc. Dawn il-ħwienet ukoll iridu jagħmlu sinjali mal-art biex il-klijent iżomm distanza soċjali, filwaqt li l-klijenti ser jinqdew bl-appuntamenti spazjati minn xulxin. Kemm il-beauticians u anki l-parrukkiera jridu jżommu iġene stretta, b’diviżorji tal-perspex bejn il-klijenti, u tindif qabel u wara kull klijent. Lanqas ser ikun hemm revisti u l-magazins biex il-klijenti jgħaddu l-ħin sakemm jinqdew. Dan sabiex jiġi evitat l-kuntatt komuni bejn klijent u ieħor. Il-postijiet fejn jingħataw is-servizzi jridu jinżammu miftuħa għaċ-ċirkulazzjoni tal-arja, bl-aircondition ssettjat fuq sistema ta’ ventilazzjoni. Manager ta’ ħanut tax-xagħar Terri-Ann Taliana qalet li minkejja dawn ir-regoli, l-esperjenza għall-klijenti xorta tista’ tkun pożittiva. “Għal dawk il-klijenti li ġejjin is-servizz pjuttost aħjar milli qatt kellhom għax il-ħin kollu tal-appuntament se jkun allokat għalihom biss.”. Il-beauticians ma jistgħux jużaw trattamenti bil-fwar u meta jagħmlu trattamenti bil-waxing iridu jiddiżinfettaw sew qabel u wara kull klijent. Bejn kull klijent irid ikun hemm distanza ta’ żewġ metri, u fil-ħanut għandu likwidu għad-diżinfettar tal-idejn. Il-klijenti li jridu biss parir għandhom jevitaw li jmorru personalment u għandhom jinqdew bit-telefon jew mezzi virtwali. Doriette Schembri, li taħdem f’ħanut tas-sbuħija sostniet li dawn il-mi#uri jinfurzaw ħafna minn dak li kien diġà jsir. “L-affarijiet se jsiru iktar stretti imma aħna dejjem minħabba x-xogħol delikat dejjem naħslu idejna, anki diversi drabi mal-istess klijenti, kollox maħsul u sterilizzat”. Fost miżuri oħra dawk li jipprovdu servizzi fuq id-dwiefer jridu jagħmlu perspex bejnhom u l-klijent u li wħud mill-għodda li jmissu mal-klijent għandhom jintużaw darba biss biex ma jkunx hemm kontaminazzjoni bejn klijent."
2020-05-19,‘Jekk mhux se nerġgħu ndaħħlu fiduċja fin-nies li joħorġu se jkollna ċertu konsegwenzi’,https://www.tvm.com.mt/mt/news/mhux-l-ekonomija-kollha-rreagixxiet-bl-istess-mod-matul-il-pandemija/,"Il-Kap Eżekuttiv tal-Malta Enterprise Kurt Farrugia qal li wara li l-pajjiż laqa’ tajjeb għall-pandemija, issa wasal iż-żmien li l-ekonomija tibda tiftaħ b’għaqal u b’mod gradwali. Intervistat waqt il-programm Rasimbras, is-sur Farrugia wieġeb mistoqsijiet dwar is-sostennibilità tal-miżuri ekonomiċi li sar għall-intrapriżi matul il-pandemija. Intervistat waqt Rasimbras il-Kap Eżekuttiv tal-Malta Enterprise Kurt Farrugia qal li mhux l-ekonomija Maltija kollha rreaġixxiet bl-istess mod matul il-pandemija. “Manifattura baqgħet għaddejja partikolarment f’ċertu oqsma li tradizzjonalment nafu li kienu parti qawwwija mill-ekonomija Maltija. ” Fl-istess ħin setturi oħra għadu jridu jiġu mwieżna anke biex ma jintilfux l-impjiegi. “Għandek l-automotive qed iħossu daqqa, maintenance and repair of planes ħaddu daqqa. Dawn huma oqsma li rridu nħarsu lejhom b’lenti biex insalvaw dawn il-kumpaniji.” L-għada li l-Gvern ħabbar it-tnaqqis ta’ restrizzjonijiet fuq il-ħajja ekonomika u soċjali, il-Kap Eżekuttiv tal-Malta Enterprise qal li bil-miżuri li tħabbru ma jarax kunflitt bejn is-saħħa pubblika u l-ekonomija filwaqt li esprima l-fehma li wasal il-mument li l-ekonomija tibda tiċċaqlaq. “Qed nagħtu life support, qed nagħtu nifs tal-ħajja bil-famuża covid wage supplement. Issa rridu niġu għall-mistoqsija li għamilt int, kemm nifilħu 50 miljun fix-xahar? u dawn f’miżuri ekonomiċi biss għax hemm miżuri soċjali oħrajn li qed jiswew miljuni kbar.” Mitlub jirreaġixxi għal dikjarazzjonijiet li għamlu għaqdiet ta’ min iħaddem u operaturi fit-turiżmu li jekk sa tmiem Mejju l-affarijiet ma jiċċaqalqux se jibdew jissensjaw il-ħaddiema, is-Sur Farrugia qal li din hija realtà. “Jien ma nħossx li hu theddid. Jien inħoss li hu realtà. Jekk mhux se nerġgħu ndaħħlu fiduċja fin-nies li joħorġu jieklu, li jmorru għand hairdresser, għand nail technician, fin-nies li ma jiddejqux imorru jonfqu biex jixtru libsa, iva se jkollna nsofru ċertu konsegwenzi li qed jgħidu dawn in-nies li fuq kollox qegħdin in the field.” Is-Sur Farrugia appella għat-tneħħija tar-restrizzjonijiet b’mod gradwali bl-istess mod kif iddaħħlu u bl-attenzjoni ffukata fuq l-effett li dawn ikunu qed iħallu."
2020-05-19,11-il każ ġdid ta’ Coronavirus f’Malta – imfejqa 4 persuni oħra,https://www.tvm.com.mt/mt/news/11-il-kaz-gdid-ta-coronavirus-fmalta-imfejqa-4-persuni-ohra/,"Ġew ikkonfermati llum 11-il każ ġdid ta’ Coronavirus f’Malta b’4 persuni oħra mfejqa mill-virus. B’kollox s’issa hemm 103 każ attiv ta’ Coronavirus u ġew imfejqa 460 persuni kemm ilu li feġġ il-virus f’Malta. Ilbieraħ saru mal-1,519 swab test li minnhom ħarġu dawn il-11-il każ.  "
2020-05-19,X’miżuri ta’ sigurtà se jittieħdu fil-pixxini?,https://www.tvm.com.mt/mt/news/xmizuri-ta-sigurta-se-jittiehdu-fil-pixxini/,"L-Awtoritàgħat-Turiżmu ħabbret il-protokolli li minn nhar il-Ġimgħa jridu jimxu magħhom lukandi, ristoranti, snack bars u stabbilimenti tal-ikel, lidos u pixxini, bajjiet u stabbilimenti li hemm fuq il-bajjiet. Il-Kap Eżekuttiv tal-MTA, Johann Buttigieg, spjega li kull sid ta’ dawn l-istabbilimenti jrid jimla formularju kuljum biex meta ssir spezzjoni mill-uffiċjali tal-MTA u l-awtoritajiet tas-saħħa, jaraw li jkunu konformi mal-protokolli. Spjega li fil-ġranet li ġejjin l-uffiċjali tal-Awtorità ser jduru l-istabbilimenti u jaraw li huma konformi mal-protokolli stabbiliti fosthom l-imwejjed ta’ mhux izjed min sitt persuni u b’distanza bejn mejda u oħra biex tinżamm id-distanza soċjali ta’ żewġ metri. L-istabilimenti li ikunu konformi se jingħataw sticker li madankollu tista’ tiġi irtirata jekk jinkisru l-protokolli u mat-tieni darba l-Awtorità tikkunsidra li l-operatur jitneħħilu l-liċenzja u l-post jiġi issiġġillat. Is-Sur Buttigieg qal li l-protokolli tfasslu fuq il-kunċetti li tinżamm id-distanza soċjali u ta’ prattiċi ta’ iġene ħafna ogħla minn qabel. Sostna li l-istabbilimenti li mhumiex imqabbdin mal-ilma tal-Gvern, imma ma’ tankijiet tal-ilma, u li ilhom ma jitħaddmu iżjed minn xahar, iridu jġibu ċ-ċertifikazzjoni minħabba l-legionella. Il-ħaddiema jridu jkollhom għad-dispożizzjoni wipes, visors, maskri u ingwanti. Spjega li ristoranti u snack bars li għandhom post barra għandhom jużaw barra biss. Dawk li m’għandhomx fejn jagħtu servizz barra jistgħu jużaw ġewwa bil-mizuri ta’ mitigazzjoni. Il-buffets se jinqatgħu kompletament. It-tipjip se jkun projbit kemm ġewwa u wkoll barra sa 10 metri mill-imwejjed tal-ikel. Affarijiet bħal ketchup, mayonnaise, ħall u żejt iridu jiġu servuti f’pakketti li jintużaw darba u jintremew, jew fi skutella żgħira b’porzjon għal persuna waħda. Il-pożati jistgħu jibqgħu jintużaw dawk normali, bit-temperatura minima tal-ħasil tad-dishwasher għandha tkun ta’ 65 grad Ċelsius. Il-Kap Eżekuttiv tal-MTA qal li t-tindif għandu jsir mhux biss fuq il-mejda, imma wkoll is-siġġijiet u l-madwar u m’għandu jitħalla jpoġġi ħadd fuq mejda qabel ma tnaddiftx. Il-klijenti għandhom dejjem jiddiżinfettaw idejhom qabel jidħlu jieklu. Il-każini u stabbilimenti li għandhom magħhom bars jistgħu jiftħu imma l-parti tal-bar tkun magħluqa. Il-ħwienet li huma liċenzjati biss bħala bars se jibqgħu magħluqa. Dwar il-pixxini u ż-żoni tagħhom, is-sur Buttigieg qal li n-numru tan-nies li se jitħallew huwa inqas min-nofs tar-regoli li hemm sal-lum. Kull min jidħol se jingħata diżinfettant. Il-ħaddiema mal-pixxini jridu jużaw visors u jaraw li d-deckchairs u l-umbrelel jiġu diżinfettati minn persuna għall-oħra. L-iktar ammont ta’ nies li jistgħu jkunu flimkien hu ta 6 u bejn grupp u ieħor għandu jkun hemm distanza ta’ 2 metri. L-attrazzjonijiet tal-ilma mhux se jitħallew jintużaw. Is-sur Buttigeg qal li l-konċessjonijiet għad-deck chairs u l-umbrelel mhux ser jiġu estiżi iżda trid tinżamm id-distanza ta’ 2 metri bejn id-deckchairs Fil-bajjiet ħeġġeġ biex in-nies jibdew jibbukkjaw id-deckchairs tagħhom minn qabel. Kemm fi stabbilimenti tal-ikel u pixxini, mhux se jibqgħu jintużaw hand dryers imma karti li jixxuttaw u jintremew. L-MTA tħeġġeġ li l-klijenti jħallsu b’cards contactless u jnaqqsu l-użu tal-flus kontanti. Il-Ministru għat-Turiżmu, Julia Farrugia Portelli, qalet li l-poplu Malti wasal f’dan il-punt li Malta hi sikura minħabba li ħadem flimkien u qal li b’hekk min-nhar il-Ġimgħa jista’ jerġa lura bil-mod għall-ħajja normali. Qalet li dawn il-protokolli se jagħtu serħan il-moħħ lil kulħadd. Il-Ministru Farrugia Portelli qalet li s-sena l-oħra siefru 150,000 Malti u appelat li issa bl-ajruport u l-port magħluqin, il-Maltin jistgħu jgawdu t-turiżmu intern. Sostniet li taqbel mal-President tal-MHRA, Tony Zahra li jekk l-ajruport jibqa’ ma jinfetaħx se jkun hemm id-diffikultajiet u qalet li qed isiru d-diskussjonijiet biex meta jiftaħ ikun bl-iktar mod sikur. TVM staqsa lill-Ministru Julia Farrugia Portelli jekk l-MTA tikkunsidrax li din is-sena, minħabba li se jonqsu l-klijenti, taħfer il-liċenzji tal-operaturi waqt li tassigura li dawn ma jgħollux il-prezzijiet. “Appena nhar il-Ġimgħa aħna se ntaffu minn dawn il-miżuri, l-għajnuna qegħda hemm biex tibqa’ twieżen u aħna nkunu nistgħu nsegwu t-rends kif wieħed ikun sejjer, kif in-negozju ikun qed jimxi.” Il-Ministru Julia Farrugia Portelli ħabbret li MTA waqqfet il-helpline 21692447 għar-ristoranti u l-istabbilimenti li jridu jiftħu min-nhar il-Ġimgħa."
2020-05-19,"Francesco Totti jaqta’ xewqtu: joħroġ jippassiġġa Ruma trankwill, ħadd ma jagħrfu",https://www.tvm.com.mt/mt/news/francesco-totti-jaqta-xewqtu-johrog-jippassigga-ruma-trankwill-hadd-ma-jaghrfu/,"Il-personalitajiet, l-atleti u għadd ta’ persuni magħrufa oħra ma hemmx dubju li ekonomikament jgħixu fil-lussu. Madanakollu, kollox fih tiegħu. Aktarx li l-akbar uġigħ ta’ ras għalihom hija li dak li jkun hekk kif jirfes l-għatba tal-bieb ta’ barra l-kelma tiġri f’radda ta’ salib u f’kemm ili ngħidlek jibdew jinġemgħu n-nies. Kulħadd, jittanta xortih u javviċina lil dak li jkun bit-tama li jislet ritratt jew jiddobba xi firma. F’dan l-isfond, l-eks captain u bandiera ta’ A.S. Roma, Francesco Totti, qatt ma rnexxielu joħroġ jippassiġġa Ruma bil-kwiet. Dan l-aħħar iżda, qata’ xewqtu. F’dawn il-jiem, ġaladarba l-Italja bdiet tillaxka aktar miżuri b’rabta mal-pandemija, Totti sab ix-xoqqa f’moxtha biex flimkien ma’ martu, il-preżentatriċi Ilary Blasi permezz ta’ maskra mdaqqsa u liebes beritta joħroġ jagħmel passejn fit-toroq ewlenin ta’ Ruma bil-kwiet, mingħajr ħadd ma jagħrfu. Fost l-oħrajn, Totti rnexxielu jieħu ritratt bla xkiel quddiem il-Fontana di Trevi, wieħed mill-aktar postijiet imfittxija mit-turisti fil-qalba tal-kapitali Taljana. A post shared by Francesco Totti (@francescototti) "
2020-05-19,Issa trid tilbes maskra jew visor biex tmur tagħmel xagħrek,https://www.tvm.com.mt/mt/news/issa-trid-tilbes-maskra-jew-visor-biex-tmur-taghmel-xaghrek/,"Mill-Ġimgħa, il-ħwienet tax-xagħar u barbiera jerġgħu jiftħu l-bibien tal-ħwienet tagħhom hekk kif ġew rilassati il-miżuri li ttieħdu fid-dawl tal-pandemija tal-Covid-19. Wara xahrejn magħluqa, issa l-ħwienet tax-xagħar jistgħu jerġgħu jkomplu joffru s-servizz tagħhom lill-klijenti iżda taħt ċertu regoli u kundizzjonijiet fosthom li; Għal aktar informazzjoni tista’ żżur https://deputyprimeminister.gov.mt/en/health-promotion/Documents/COVID19MT_Mitigation%20measures_Hairdressers%20and%20Barbers_18-May-2020.pdf"
2020-05-19,X’regoli jridu jsegwu r-ristoranti?,https://www.tvm.com.mt/mt/news/xregoli-jridu-jsegwu-r-ristoranti/,"Wara li lbieraħ il-Prim Ministru Robert Abela ħabbar li min-nhar il-Ġimgħa li ġej se jerġgħu jinfetħu fost l-oħrajn ir-ristoranti, l-Awtorità Maltija għat-Turiżmu ħabbret protokolli ġodda li għandhom jiġu osservati kemm mis-sidien u l-ħaddiema tal-istabbilimenti kif ukoll mill-pubbliku ġenerali. Helpline 21692447 għal operaturi ta’ stabbilimenti F’konferenza tal-aħbarijiet indirizzata mill-Ministru għat-Turiżmu Julia Farrugia Portelli u mill-Kap Eżekuttiv tal-Awtorità Johan Buttigieg, tħabbar helpline għall-operaturi ta’ stabbilimenti tal-ikel, lukandi u stabbilimenti oħra biex iċemplu fuqu sabiex tmur issir l-ispezzjoni u jingħata ċ-ċertifikat li l-post huwa sigur. In-numru huwa 21692447. Iċ-ċertifikazzjoni se titwaħħal mal-bieb tal-istabbiliment sabiex il-konsumatur ikun jaf li dak il-post huwa sigur. L-Awtorità Maltija għat-Turiżmu se tieħu ħsieb li jsiru spezzjonijiet frekwenti f’ħinijiet differenti f’dawn l-istabbilimenti u f’każ li jkun hemm min mhux josservahom jista’ jitlef il-liċenzja. X’inhuma r-regoli li għandhom isegwu r-ristoranti? Matul il-konferenza tal-aħbarijiet, il-Kap Eżekuttiv tal-Awtorità Johan Buttigieg ta spjegazzjoni ta’ x’għandhom jagħmlu r-ristoranti. Fost l-oħrajn kull min għandu fejn iservi barra għandu juża dan il-post. Minn għandu ġewwa u barra jista’ juża barra biss. Dawk ir-ristoranti li għandhom ġewwa biss jistgħu jużaw ġewwa. Punti oħra huma: Kemm hi d-distanza li trid tinżamm? Matul il-konferenza ngħatat spjega ta’ kemm għanda tkun id-distanza fir-ristorant. Ġie spjegat li minn siġġu għal siġġu jrid ikun hemm distanza ta’ metru. Jekk fuq ġewwa, minn siġġu għal siġġu jrid ikun hemm distanza ta’ żewġ metri. Bejn mejda u mejda jrid ikun hemm distanza ta’ żewġ metri fuq barra u ta’ tliet metri fuq ġewwa. Waqt il-konferenza stampa ssemma wkoll li se jkun permess il-ftuħ ta’ każini li dawn ukoll iridu jirrispettaw ir-regoli l-ġodda fosthom li ma jservux mal-bar u li jimxu mal-protokolli tal-iġenje. Ara wkoll: Min ma jimxix mal-protokolli jaf jitlef il-liċenzja tal-operat tiegħu Kif se tkun is-sitwazzjoni fir-ristoranti? Inżommu distanza ta’ 2 metri anke fil-baħar…  "
2020-05-19,"Fi Sqallija: Ħallas il-kafè b’€50, jgħidilhom iżommu l-bqija għax ilhom 50 jum magħluqa",https://www.tvm.com.mt/mt/news/fi-sqallija-hallas-il-kafe-be50-jghidilhom-izommu-l-bqija-ghax-ilhom-50-jum-maghluqa/,"Fl-aħħar sigħat l-Italja kompliet ittaffi l-miżuri b’rabta mal-Covid-19. Wara ġimgħat ta’ kwarantina b’toroq baħħ u b’bosta stabbilimenti bil-bibien magħluqa l-Italja reġgħet bdiet tieħu r-ruħ. Fost l-oħrajn, issa anki l-ħwienet tal-ikel u l-bars jinsabu miftuħin. Għat-Taljani, il-kafè filgħodu sagru. Għaldaqstant, f’dawn l-aħħar ġimgħat aktarx li bosta ma niżżluhiex kif ġieb u laħaq li filgħodu ma jistgħux imorru għall-kafè f’wieħed mill-bars. Ilbieraħ, hekk kif il-bars reġgħu fetħu l-bibien tagħhom, bosta bakkru bi ħġarhom u rħewlha ‘l barra biex jieħdu l-ewwel kafè wara jiem sħaħ magħluqa d-dar. Partikolarment, tefa’ ta’ ġebla ‘l bogħod minna f’Marsala fi Sqallija, klijent fiss ta’ wieħed mill-bars meta ġie biex iħallas il-kafè ‘l-kaxxiera taha €50 u qalilha żżomm il-bqija. Peress li l-bars ilhom 50 jum magħluqa, qal li ried iħallas daqslikieku baqa jixtri kafè kuljum xorta waħda."
2020-05-19,Inżommu distanza ta’ 2 metri anke fil-baħar…,https://www.tvm.com.mt/mt/news/inzommu-distanza-ta-2-metri-anke-fil-bahar/,"Waqt il-konferenza stampa dwar il-miżuri fil-qasam tat-turiżmu fid-dawl tal-pandemija Covid-19, il-Kap Eżekuttiv għat-Turiżmu Johann Buttiġieġ qal li għandna nżommu distanza ta’ 2 metri anke fil-baħar. Fost il-miżuri li tħabbru, marbuta mal-bajjiet, is-Sur Buttiġieġ qal li għandu jkun hemm biss persuna għal kull deckchair li se jintramaw 2 metri ‘l bogħod minn xulxin għal kull familja.  Dan filwaqt li pixxini fuq barra biss jistgħu jiftħu għall-użu tal-pubbliku. Issemma wkoll li l-operaturi tal-bajjiet ma jistgħux jarmawx qabel it-tindif li se jibda jsir ta’ kuljum fuq il-bajjiet. It-tindif tal-public toilets se jsir kull siegħa fejn kemm fihom u kemm fiċ-changing rooms mhux se jitħallew jidħlu aktar minn 6 persuni. Is-Sur Buttigieg semma wkoll li mhux se jitħallew jarmaw portable toilets jew showers fuq il-bajjiet. Saret ukoll sejħa għal supervisors li se jkunu qed jgħinu u jedukaw lin-nies kif għandhom joqgħodu fuq il-bajjiet. Is-Sur Buttigieg talab li għandha ssir koperazzjoni magħhom li qegħdin hemm biex jedukaw. Fuq il-bajjiet se jiġu installati wkoll information boards dwar dan kollu biex il-pubbliku jkun jista’ jsegwi. Segwi l-konferenza stampa hawn:  "
2020-05-19,Kif se tkun is-sitwazzjoni fir-ristoranti?,https://www.tvm.com.mt/mt/news/kif-se-tkun-is-sitwazzjoni-fir-ristoranti/,"Wara l-aħbar tal-bieraħ li se jerħu l-miżuri u restrizzjonijiet li ġabet magħha l-pandemija, issa r-ristoranti se jerġgħu jiftħu l-bibien tagħhom għall-pubbliku wara xahrejn magħluqa. Biss, kemm is-sidien tar-ristoranti kif ukoll il-klijenti jridu jadattaw ruħhom għas-sitwazzjoni preżenti fejn se jibqgħu jittieħdu l-miżuri ta’ distanza soċjali, iġenje u diżinfettazzjoni. Il-gvern nieda dokument ta’ miżuri u kundizzjonijiet li għandhom iservu ta’ linji gwida għas-sidien tar-ristoranti fost oħrajn. Fost dawn il-miżuri hemm linji gwida ta’ kif għandhom jintramaw l-imwejjed u kemm għandhom jinżammu ‘l bogħod minn xulxin.   Għal kull mejda jistgħu jinġabru flimkien sa 6 persuni filwaqt li l-istaff tar-ristoranti se jingħata l-ilbies protettiv fejn u kif meħtieġ.        "
2020-05-19,Il-MAM tgħid li għandu jkun hemm aktar infurzar biex is-sitwazzjoni tinżamm taħt kontroll,https://www.tvm.com.mt/mt/news/il-mam-tghid-li-ghandu-jkun-hemm-aktar-infurzar-biex-is-sitwazzjoni-tinzamm-taht-kontroll/,"B’reazzjoni għall-miżuri li se jerħu min-nhar il-Ġimgħa li ġej, l-assoċjazzjoni medika, il-MAM, qalet li għandu jkun hemm aktar infurzar u multi għal min jonqos milli jżomm id-distanza soċjali u l-iġenje. Fi stqarrija, il-MAM qalet li tħoss hemm riskji mediċi serji li jafu jipperikolaw ħajjet in-nies u filwaqt li apprezzat il-ħidma tal-Gvern biex jerġa’ jiftaħ l-ekonomija pass pass, qalet li hemm bżonn li l-klijenti jingħataw aktar informazzjoni ċara dwar is-sitwazzjoni. L-assoċjazzjoni qalet li s-sitwazzjoni mhux minnu li tinsab stabbli bħalma ntqal waqt il-konferenza stampa tal-bieraħ. Il-MAM irreferiet għaż-żieda fil-każijiet tal-aħħar ġimgħa u spjegat li l-14-il każ tas-Sibt li għadda huma ekwivalenti għall-1,700 każ fl-Italja. Semmiet ukoll l-agħar kriżi li qatt ra l-isptar Mater Dei fejn kellhom jingħalqu 3 wards b’287 persuna jitpoġġew taħt kwarantina. L-assoċjazzjoni qalet ukoll li ma saret l-ebda konsultazzjoni magħha f’dak li għandu x’jaqsam mal-miżuri tranżitorji u l-effetti tagħhom fuq is-saħħa u s-sigurtà tal-ħaddiema tas-saħħa. Hija se tkun qed titlob li jsiru laqgħat magħha f’dan ir-rigward."
2020-05-18,Storika: It-torri tal-kontroll qed jagħlaq siegħa fil-ġimgħa. Għaliex?,https://www.tvm.com.mt/mt/news/storika-it-torri-tal-kontroll-qed-jaghlaq-siegha-fil-gimgha-ghaliex/,"Għall-ewwel darba mindu fetaħ it-torri tal-kontroll tat-traffiku tal-ajru, minħabba l-COVID-19 darba fil-ġimgħa t-torri qed jagħlaq għal siegħa biex bħala prekawzjoni ssir fumigazzjoni tal-post. Għalkemm fl-aħħar xahrejn ix-xogħol naqas ħafna, il-ħidma fit-torri tal-kontroll li hu meqjus bħala servizz essenzjali għall-pajjiż baqgħet għaddejja bil-kumpanija li toperah tiffaċċja żewġ sfidi partikulari: il-mod kif taħdem u nuqqas ta’ dħul finanzjarju. Mit-torri tal-kontroll fl-ajruport jiġu kontrollati l-movimenti tal-ajruplani u ħelikopters li jgħaddu mill-ispazju tal-ajru Malti, li għad-daqs tal-pajjiż hu kbir ħafna: lejn il-lvant jasal kważi sa Kreta, fuq ix-xaqliba tal-punent sa kważi t-Tuneżija, ‘l isfel nofs triq għal-Libja u ‘l fuq ftit ‘l isfel minn Sqallija. Fil-fatt, apparti x-xogħol relatat mat-tlugħ u l-inżul mill-ajruport u movimenti fuq il-mitjar, il-kontrolluri tal-ajru Maltin jikkontrollaw kull ma jgħaddi mill-ispazju tal-ajru Malti, mili ‘il bogħod minn hawnhekk. Din il-ħidma hi organizzata mill-kumpanija Malta Air Traffic Services li timpjega 160 ruħ, minnhom ‘l fuq minn 50 huma kontrolluri tal-ajru u 40 tekniċi. Il-kap eżekuttiv tal-kumpanija, l-Inġinier Kenneth Chircop, qal li fi Frar li għadda, l-kontrolluri segwew mal-5,000 moviment ta’ ajruplani. “Imbagħad f’Marzu bdejna naraw qabża kbira. Jiġifieri jekk inqabblu Marzu ta’ din is-sena ma’ Marzu tas-sena l-oħra hemmhekk rajna tnaqqis fit-traffiku ta’ madwar 45%. Jekk imbagħad naraw April, kellna nuqqas ta’ 85 sa 90%. Jiġifieri l-impatt hu kbir ħafna,” qal Dr Chircop. Żied li qabel għalihom il-kelma kriżi kienet assoċjata mal-ammont kbir ta’ xogħol iġġenerat mit-traffiku qawwi ta’ l-ajruplani, izda l-isfida llum hi li anke jekk ix-xogħol naqas ħafna s-servizz irid jibqa’ jingħata xorta fuq bażi ta’ 24 siegħa kuljum billi dan hu kunsidrat bħala servizzi essenzjali. Dr Chircop fisser li mill-bidu nett ittieħdu bosta prekawzjonijiet biex jassiguraw li dan isir fosthom bidliet fl-iskeda tax-xogħol tal-ħaddiema. “Darba fil-ġimgħa qed nagħlqu t-torri għal siegħa – kollox ikkoordinat minn qabel biex ma jkunx hemm periklu u xorta qegħdin f’pożizzjoni li jekk tinqala’ emerġenza nittekiljawha – biex nagħmlu fumigazzjoni ta’ prekawzjoni,” kompla Dr Chircop. Għall-Kap Eżekuttiv tal-Malta Air Traffic Services, sfida oħra titratta l-introjtu tal-kumpanija li minkejja li hi tal-gvern ma tiddependix minn fondi pubbliċi għax taħdem bil-flus li ddaħħal mill-ħlasijiet li jagħmlu l-ajruplani li jgħaddu mill-ispazju tal-ajru Malti. “Il-problema hi li ajruplani mhumiex qed jgħaddu u anke fuq fees li ġew iġġenerati proprju qabel daħlet il-pandemija, il-linji tal-ajru m’għandhomx flus biex iħallsu. Jiġifieri din hi sfida kbira. Qed noperaw totalment fuq ir-riżervi tal-kumpanija u nittmaw li l-pandemija ma ttawwalx għal din ir-raġuni,” qal il-Kap Eżekuttiv tal-Malta Air Traffic Services. Dr Chircop radd ħajr lill-ħaddiema għas-sagrifiċċji u l-flessibilità tagħhom biex il-kumpanija baqgħet taqdi d-doveri tagħha."
2020-05-18,"Ir-Renju Unit jingaġġa 21,000 ruħ biex ifittxu l-persuni li ġew f’kuntatt ma’ nies bil-virus",https://www.tvm.com.mt/mt/news/ir-renju-unit-jingagga-21000-ruh-biex-ifittxu-l-persuni-li-gew-fkuntatt-ma-nies-bil-virus/,"Il-Ministru għas-Saħħa Ingliż, Matt Hancock, qal li kull min għandu iktar minn 5 snin u għandu s-sintomi tal-Covid-19 dalwaqt se jiġi ttestjat għall-virus. Hancock qal li ġew ingaġġati 21,000 persuna biex ifittxu l-persuni li ġew f’kuntatt ma’ nies infettati. Hu qal li b’din il-mossa, ir-Renju Unit sar mudell dinji kif għandhom isiru t-testijiet. Intant, ir-Renju Unit żied in-nuqqas ta’ xamm u togħma fil-lista tas-sintomi tal-Coronavirus.  "
2020-05-18,Ara liema negozji u ħwienet se jinfetħu mill-Ġimgħa,https://www.tvm.com.mt/mt/news/ara-liema-negozji-u-hwienet-se-jinfethu-mill-gimgha/,"Id-Deputat Prim Ministru Chris Fearne u s-Supretendent tas-Saħħa illejla ħabbru għadd ta’ miżuri li se jiġu rilaxxati min-nhar il-Ġimgħa 22 ta’ Mejju. Id-Deputat Prim Ministru qal li dawn jinkludu servizzi tas-saħħa, fosthom ħa jerġgħu jiftħu clinics tal-outpatients, il-bereġ u s-servizz tal-IVF f’Mater Dei, kif ukoll se jerġgħu jibdew isiru operazzjonijiet li mhux urġenti, u screenings bħal tal-musrana l-kbira. Se jiżdiedu wkoll is-servizzi tas-saħħa mentali fil-komunità. Ħabbar ukoll li minn 4, il-gruppi f’post pubbliku issa jistgħu jkunu ta’ 6 persuni. Mil-lat kulturali se jitħallew jinfetħu ċinemas fil-beraħ, li jkunu marbuta bir-regoli tad-distanza soċjali ta’ 2 metri. Mil-lat ta’ sports, se jitħallew isiru sports individwali li ma jirrikjedux kuntatt bejn persuna u oħra, eżempju diving u tennis. Se jitħalla taħriġ fuq barra fi grupp sa 6: 5 atleti u kowċ. Il-gyms mhux se jinfetħu għalissa. Se jiftħu r-restoranti, bl-imwejjed iridu jkunu massimu ta’ 6 persuni, u jkun hemm distanzi stabbilita bejn mejda u oħra, fost restrizzjonijiet oħrajn. Restoranti li għandhom imwejjed fuq barra għandhom jużaw din il-faċilità. Il-ħwienet tax-xorb (mhux snack bars) mhux se jinfetħu għal issa. Se jitħallew jinfetħu wkoll il-ħwienet tas-sbuħija, li jinkludu l-hairdressers, tad-dwiefer u beauticians, u swieq fil-beraħ. Il-ħwienet tat-tatoos għal issa se jinżammu magħluqa. Se jinfetħu wkoll il-pixxini fuq barra – bin-numru ta’ nies permessibbli għandu jkun in-nofs ta’ dak li tiflaħ il-pixxina. Se jitħallew jinfetħu wkoll il-lukandi, iżda s-safar se jibqa’ wieqaf. Intqal li se tibda terġa’ ssir il-quddiesa tal-funerali, ukoll b’restrizzjonijiet. Is-Supretendent tas-Saħħa Pubblika il-Professur Charmaine Gauci, qalet li la qed jiġu rrilaxxati ċertu miżuri huma mportanti l-mezzi ta’ mitigazzjoni. Qalet li l-ġemgħat ta’ sitt persuni xorta jridu jżommu d-distanza ta’ żewġ metri bejniethom. Il-Professur Gauci qalet li dawk il-miżuri kollha li japplikaw għall-ħwienet issa se japplikaw ukoll għas-servizzi fosthom li ma jkunx hemm ammont ta’ nies fl-istess kamra, l-ilbies tal-maskri jew visors kemm mill-klijenti kif ukoll minn min qed joffri s-servizz. Fejn jidħlu s-siġġijiet f’salons dawn ukoll iridu jkunu f’distanza ta’ żewġ metri ‘l bogħod minn xulxin u fejn mhux possibli għandhom jintużaw il-perspex screens. Dwar il-bajjiet, il-Professur Gauci qalet li wieħed jista’ jmur sakemm iżomm id-distanza ta’ żewġ metri minn persuna għal oħra. Qalet li se jinfetħu wkoll il-pixxini fuq barra b’restirizzjonijiet fosthom li jekk qabel il-Covid-19 setgħu jidħlu massimu ta’ 100 ruħ, issa dan se jonqos bin-nofs biex ma jkunx hemm iffullar. Qalet li għalkemm mhux se jiftaħ l-ajruport, in-nies lokali jistgħu imorru f’lukandi u se jkun hemm protokolli kif il-lukandi jistgħu joperaw. L-istess għas-swieq fil-beraħ, dawn iridu joperaw skont il-protokolli. Iktar kmieni l-Prim Ministru Robert Abela spjega għalfejn qed jittieħdu dawn il-miżuri, u żied li ċ-ċentri għall-ħarsien tat-tfal se jkunu fost dawk li se jinfetħu meta jerġa’ jitħabbar rilaxx ta’ miżuri ġodda. Iċċara li sal-lum m’hemm l-ebda data meta l-pajjiż se jinfetaħ għat-turiżmu, anki jekk dan jammonta għal terz tal-ekonomija. Qal li għaddejjin u d-deċiżjonijiet jittieħdu fil-mument opportun. Ara wkoll: “Il-Gvern m’għamilx kompromess bejn l-ekonomija u s-saħħa” – Il-PM "
2020-05-18,“Il-Gvern m’għamilx kompromess bejn l-ekonomija u s-saħħa” – Il-PM,https://www.tvm.com.mt/mt/news/il-gvern-mghamilx-kompromess-bejn-l-ekonomija-u-s-sahha-il-pm/,"Il-Prim Ministru Robert Abela qal li llum għandu sens ta’ sodisfazzjon għal biċċa xogħol iebsa li qal wasslitna fid-direzzjoni li xtaqna – u llum qal li nistgħu niċċelebraw b’mod kawt dan is-suċċess. Stqarr li min-nhar il-Ġimgħa li ġej se nkomplu nirritornaw għan-normalità, għax stat ta’ emerġenza m’għandux ikun in-normalità. Irrimarka li aspett pożittiv huwa li gawdejna iktar il-familja, u ħafna nies qed jixtiequ li jmorru lura għax-xogħol, anki jekk sa ftit ilu kienu jgergru u jixtiequ li jieqfu ftit mix-xogħol. Saħaq li l-Gvern m’għamilx kompromess bejn l-ekonomija u s-saħħa, għax l-evidenza medika u xjentifika qed turina b’mod ċar li l-pass loġiku huwa r-rilaxx ta’ dawn il-miżuri. Qal li d-deċiżjoni tal-lum toħloq bilanċ bejn is-saħħa u l-ekonomija u tikkumplimenta l-miżuri li ttieħdu s’issa. Żied li dawn il-miżuri li ġew rilaxxati llum ikomplu ma’ dawk tal-4 ta’ Mejju, meta bdiet il-mixja lejn in-normalità, fejn ġew irtirati l-ewwel miżuri li kienu ġew implimentati xahar qabel. Huwa appella biex ma jirrenjax is-sens tal-biża’, imma tar-razzjonalità. Semma fost oħrajn in-numru baxx ta’ każijiet attivi, kif ukoll il-miżuri li ttieħdu biex is-sistema tas-saħħa tkun lesta għal kull eventwalità. Żied ukoll il-fatt li l-biċċa l-kbira tan-nies ma kellhomx sintomi jew kellhom sintomi ħfief. Qal li l-passi tal-lum qed jittieħdu għal dawn ir-raġunijiet, u llum għandna sitwazzjoni differenti milli kellna f’Marzu. Huwa rringrazzja lil kulħadd tas-sagrifiċċju li għamel u li wassalna s’hawn. Id-dettalji tal-miżuri rilaxxati llum tħabbru mid-Deputat Prim Ministru Chris Fearne u mis-Supretendent tas-Saħħa Charmaine Gauci. Ara wkoll: Ara liema negozji u ħwienet se jinfetħu mill-Ġimgħa "
2020-05-18,Tlett idjar f’Għawdex jiftħu l-bibien għal dawk li tgħakksu bil-Covid-19,https://www.tvm.com.mt/mt/news/tlett-idjar-fghawdex-jifthu-l-bibien-ghal-dawk-li-tghakksu-bil-covid-19/,"Tlett idjar residenzjali f’Għawdex ġew attrezzati biex jilqgħu persuni vulnerabbli, li minħabba l-imxija spiċċaw minn ġot-taġen għal ġon-nar. Id-Direttur tal-fergħa f’Għawdex tal-Fondazzjoni għas-Servizzi ta’ Ħarsien Soċjali, Monsinjur Joe Vella Gauci, qal li ta’ kull ġimgħa qed iwasslu ikliet, u b’mezzi differenti qegħdin ikunu qrib ta’ persuni li jeħtieġu għajnuna, fosthom lill-Maltin u barranin li jgħixu Għawdex. Dar Emmaus, Dar Padova u Dar Ġesù Nazzarenu f’Għawdex li jaħsbu għal realtajiet soċjali diversi f’Għawdex inbidlu fi djar residenzjali għall-persuni li m’għandhomx saqaf fuq rashom u komplew jitgħakksu waqt l-imxija tal-Covid-19. Id-Direttur tal-fergħa f’Għawdex tal-Fondazzjoni għas-Servizzi tal-Ħarsien Soċjali, Monsinjur Joe Vella Gauci, qal li dawn id-djar jesgħu sa 50 persuna. “Mhux biss l-Għawdxin li jgħixu f’Għawdex imma magħna l-Maltin, u saħansitra l-barranin li hawn fostna, imma konna ta’ għajnuna strumentali għal dawn il-Maltin li ma kellhomx saqaf fuq rashom,” qal Monsinjur Joe Vella Gauci, id-Direttur tal-fergħa f’Għawdex tal-FSWS. Monsinjur Vella Gauci kompla jgħid li l-fergħa f’Għawdex qed tattrezza appartamenti oħrajn biex takkomoda persuni bla dar li nstabu pożittivi għall-Covid-19, iżda m’għandhomx bżonn l-assistenza fl-isptarijiet. Il-Fergħa f’Għawdex tieħu ħsieb li tqassam l-ikel fid-djar tal-vulnerabbli. Fost oħrajn, permezz tal-Food Bank Għawdex, tqassmu 1,300 kaxxa tal-ikel bieb bieb, filwaqt li qed jitqassmu 100 ikla fil-ġimgħa tal-Meals on Wheels fid-djar residenzjali għal min m’għandux saqaf fuq rasu. Monsinjur Vella Gauci qal li l-ħaddiema tal-FSWS f’Għawdex qed ikunu ta’ spalla għall-persuni ta’ iktar minn 65 sena u li qegħdin fi kwarantina billi jċemplu anzjani li jħossuhom waħidhom waqt dan il-perjodu. Hu radd ħajr lill-partijiet ikkonċernati li qed jagħmlu minn kollox biex jgħinu lill-persuni vulnerabbli f’dan iż-żmien iebes. Min jeħtieġ għajnuna f’Għawdex jista’ jċempel 179 jew 22588990."
2020-05-18,DIRETT: Il-Prim Ministru jindirizza konferenza fuq il-Covid-19,https://www.tvm.com.mt/mt/news/illejla-il-prim-ministru-jindirizza-konferenza-fuq-il-covid-19/,"Fis-7.00pm tal-lejla l-Prim Ministru Robert Abela jindirizza konferenza stampa b’rabta mas-sitwazzjoni tal-Covid-19. Ilbieraħ il-Prim Ministru indika li se jkunu qed jitħabbru negozji oħra li se jitħallew jiftħu sal-aħħar tal-ġimgħa. Il-konferenza tixxandar dirett fuq TVM, Radju Malta, tvm.com.mt u l-paġna ta’ Facebook Television Malta. Tista’ ssegwi wkoll il-konferenza hawn:"
2020-05-18,Il-Kamra għan-Negozji Żgħar tgħid li l-illaxkar ta’ iktar miżuri huwa pass neċessarju,https://www.tvm.com.mt/mt/news/il-kamra-ghan-negozji-zghar-tghid-li-l-illaxkar-ta-iktar-mizuri-huwa-pass-necessarju/,"Il-Kamra tan-Negozji Żgħar u Medji laqgħet id-dikjarazzjoni li għamel il-Prim Ministru lbieraħ dwar il-ftuħ ta’ iktar negozji. Fi stqarrija l-President tal-Kamra, Paul Abela, iddeskriva dan il-pass bħala wieħed neċessarju lejn normalità ġdida. Qal li l-awtoritajiet tas-saħħa kisbu riżultati tajba għal Malta, u jisħoqqilhom jibqgħu jgawdu fiduċja sħiħa. Is-sur Abela stqarr li l-bilanċ bejn il-prijoritajiet tas-saħħa u tal-ekonomija m’huwiex faċli iżda huwa pożittiv li dawn qed jikkonverġu, għalkemm żied jgħid li ħadd mhu jistenna miraklu ekonomiku mil-lum għal għada."
2020-05-18,Wasal iż-żmien li tkompli tinfetaħ l-ekonomija – Il-Kamra tal-Kummerċ,https://www.tvm.com.mt/mt/news/wasal-iz-zmien-li-tkompli-tinfetah-l-ekonomija-il-kamra-l-kummerc/,"Il-Kamra tal-Kummerċ qalet li wasal iż-żmien li tkompli tinfetaħ l-ekonomija, u n-nies imorru lura għax-xogħol b’manjiera sigura u responsabbli. Il-President tal-Kamra, il-Perit David Xuereb, qal li m’għandhomx jitwasslu messaġġi mħallta ħalli tkun evitata l-konfużjoni. Huwa qal li d-deċiżjonijiet iridu jittieħdu fuq tliet prinċipji li jikkunsidraw is-saħħa fiżika, dik mentali u l-ekonomija."
2020-05-18,Fi Franza: Iteptpu d-dwal tal-karozza biex juru li jridu jitqarbnu,https://www.tvm.com.mt/mt/news/fi-franza-iteptpu-d-dwal-tal-karozza-biex-juru-li-jridu-jitqarbnu/,"Filwaqt li f’Malta uħud qed jistennew bil-ħerqa l-ftuħ mill-ġdid tal-Knejjes, kongregazzjoni fi Franza sabet mezz kif tattendi għall-quddies u tirċievi l-Ewkaristija waqt li tirrispetta l-miżuri tal-Covid-19. Ilbieraħ mal-500 devot attendew għall-quddiesa ċċelebrata mill-Isqof ta’ Châlons-en-Champagne, u qagħdu jisimgħu l-quddies minn ġol-karozzi tagħhom. L-altar tpoġġa fuq trailer, u dawk li attendew segwew il-quddiesa billi xegħlu r-radju fuq l-istazzjon li kien qed jagħti xandira diretta dak il-ħin. Dawk li riedu jitqarbnu ġew mitluba jteptpu l-‘hazard lights’, kif ukoll jiddiżinfettaw idejhom qabel ma jirċievu l-ewkaristija mingħand il-qassis, li wkoll iddiżinfetta jdejh qabel."
2020-05-18,287 ħaddiem tas-saħħa f’Mater Dei fi kwarantina,https://www.tvm.com.mt/mt/news/287-haddiem-tas-sahha-fmater-dei-fi-kwarantina/,"Il-Professur Gauci qalet li bħalissa hemm 287 ħaddiema tas-saħħa li jaħdmu fl-isptar Mater Dei, li jew huma pożittivi għall-Covid-19 jew li qegħdin fi kwarantina bħala prekawzjoni. Qalet li dan hu ammont sostanzjali iżda saħqet li meta jkun hemm ħaddiem tas-saħħa li jkun f’kuntatt ma’ xi ħadd pożittiv għall-virus jew hu stess jirriżulta pożittivi għall-Covid-19, importanti li l-awtoritajiet tas-saħħa jaqbduh u jassiguraw li ma jkollux kuntatt ma’ ħaddiema tas-saħħa oħrajn jew ma’ pazjenti. Kompliet tgħid li l-ħaddiema tas-saħħa huma mportanti ħafna għax jagħtu servizz bżonnjuż lill-pazjenti però l-awtoritajiet ma jistgħux jieħdu riskju li jkun hemm xi ħadd li joħorġulu s-sintomi u għalhekk jimxu b’mod strett mar-regoli tal-kwarantina."
2020-05-18,“Inkwetanti li gruppi ta’ nies qed jiltaqgħu fuq il-bajjiet” – Prof Gauci,https://www.tvm.com.mt/mt/news/inkwetanti-li-gruppi-ta-nies-qed-jiltaqghu-fuq-il-bajjiet-prof-gauci/,"Is-Supretendent tas-Saħħa qalet li huwa inkwetanti li hemm gruppi ta’ nies li qed jiltaqgħu fuq il-bajjiet. Fil-bulettin mediku tal-lum, Prof Gauci saħqet li huwa importanti li tibqa’ tinżamm id-distanza soċjali, u dawk li jmorru fejn il-baħar għandhom dejjem jillimitaw in-nies li jkunu magħhom u jużaw ukoll il-mezzi ta’ mitigazzjoni biex ma jferrxux u ma jiħdux il-virus. Għal diversi mistoqsijiet mill-ġurnalisti fuq il-ftuħ tar-restoranti, Prof Gauci qalet li l-awtoritajiet tas-saħħa wettqu evalwazzjoni tar-riskju tal-miżuri kollha li kienu tpoġġew fis-seħħ ix-xahar li għadda, u r-rakkomandazzjonijiet ta’ x’għandu jinfetaħ huwa bbażat fuq miżuri ta’ mitigazzjoni. Qalet li jistgħu jinfetħu r-restoranti jekk kulħadd ikun qed isegwi l-miżuri ta’ mitigazzjoni li jkun marbut bihom il-ftuħ ta’ dawn il-ħwienet. Dwar jekk persuni vulnerabbli għandhomx imorru fi ħwienet u restoranti, Prof Gauci qalet li dawn huma jafu xinhuma l-bżonnijiet tagħhom, u jekk joħorġu jridu jaraw li jmorru f’postijiet fejn ikunu siguri u jieħdu l-miżuri li għandhom jieħdu biex ma jimirdux. Mistoqsija fuq il-ftuħ tal-knejjes, Prof Gauci kkonfermat li l-awtoritajiet tas-saħħa se jiltaqgħu mal-awtoritajiet tal-Knisja biex jiddiskutu kif il-Knisja tkun tista’ tkompli bis-servizzi tagħha waqt li tuża mezzi ta’ mitigazzjoni. Ritratt (fuq) meħud nhar is-Sibt 16 ta’ Mejju f’Għajn Tuffieħa Ara wkoll: 5 każi ġodda ta’ Covid-19 f’Malta, 2 oħra mfejqa "
2020-05-18,L-aġġornamenti mis-Supretendent tas-Saħħa se jibdew isiru 3 darbiet fil-ġimgħa,https://www.tvm.com.mt/mt/news/l-aggornamenti-mis-supretendent-tas-sahha-se-jibdew-isiru-3-darbiet-fil-gimgha/,"Is-Supretendent tas-Saħħa Pubblika, il-Professur Charmaine Gauci qalet li Malta bħalissa tinsab f’perjodu ta’ transizzjoni fejn l-awtoritajiet qed jibqgħu isegwu l-andament tal-imxija tal-Covid-19 u fl-istess waqt jaraw x’inhuma dawk il-miżuri li jistgħu jillaxkaw. Qalet li hi se tibqa’ tagħti aġġornament dwar is-sitwazzjoni tal-Covid-19 f’Malta kull nhar ta’ Tnejn, nhar ta’ Erbgħa u nhar ta’ Ġimgħa anki biex il-ġurnalisti jkunu jistgħu jibqgħu jagħmlu l-mistoqsijiet lill-awtoritaijiet tas-saħħa. Qalet l-ammont ta’ każijiet ġodda xorta se jibqa’ jingħata kuljum fuq is-siti elettroniċi tal-awtoritajiet tas-saħħa u anki fuq il-mezzi tal-media soċjali tal-istess awtoritajiet. TVM se jibqa’ jwassal lill-udjenzi ir-rendikont tal-każijiet ta’ Covid-19 kuljum skont l-informazzjoni mill-awtoritajiet tas-saħħa.  "
2020-05-18,"5 każi ġodda ta’ Covid-19 f’Malta, 2 oħra mfejqa",https://www.tvm.com.mt/mt/news/5-kazi-godda-ta-covid-19-fmalta-2-ohra-mfejqa/,"Tħabbru 5 każijiet ġodda ta’ Coronavirus f’Malta, wara li lbieraħ b’kollox saru 1,017swab. Waqt il-bulettin mediku tal-lum, is-Supretendent tas-Saħħa Charmaine Gauci qalet li 2 pazjenti oħra ġew iddikjarati mfejqa mill-Covid-19. Il-każijiet attivi issa telgħu għal 96 fejn s’issa f’Malta ġew irreġistrati 558 każ ta’ Coronavirus. Il-ħames każijiet ġodda huma anzjan ta’ 97 sena li kien fl-isptar Karin Grech li kellu sintomi ta’ deni, sogħla u uġigħ fi griżmejh. Il-Professur Gauci qalet li għalkemm l-anzjan għandu kundizzjonijiet oħra, jinsab f’qagħda stabbli. Qalet li qed isir testing fis-sala, kemm tal-pazjenti u tal-ħaddiema. Barranin ta’ 58 sena ma kellux sintomi iżda daħal l-isptar għal emerġenza oħra u minn swab ta’ screening għall-Covid-19 instab li hu posittiv. Raġel ieħor ta’ 41 sena ukoll ma kellux sintomi u mar minn jeddu jagħmel swab test u ħareġ pożittiv. Iż-żewġ każijiet l-oħra huma ta’ żewġ healthcare workers nisa, waħda ta’ 43 sena li ħarġet pożittiva wara li bdew juġgħuha griżmejha. Hi kienet taħdem f’sala fl-isptar fejn kien hemm numru ta’ każijiet oħra tal-Covid-19. Il-healthcare worker l-oħra hi mara barranija ta’ 24 sena, li ħarġet pożittiva minn screening li jsir fl-isptar. Segwi hawn il-konferenza: Ara wkoll: L-aġġornamenti mis-Supretendent tas-Saħħa se jibdew isiru 3 darbiet fil-ġimgħa “Inkwetanti li gruppi ta’ nies qed jiltaqgħu fuq il-bajjiet” – Prof Gauci 287 ħaddiem tas-saħħa f’Mater Dei fi kwarantina "
2020-05-18,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-6/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Fil-konferenza tal-bieraħ ħareġ li kien hemm 7 każi ġodda ta’ Covid-19 f’Malta, waqt li 4 pazjenti kienu ddikjarati mfejqa. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-18,Qatar Airways tħabbar l-għażliet li qed tagħti lil dawk li tħassritilhom it-titjira,https://www.tvm.com.mt/mt/news/qatar-airways-thabbar-l-ghazliet-li-qed-taghti-lil-dawk-li-thassritilhom-it-titjira/,"Qatar Airways ħabbret għażliet li qed tagħti lill-klijenti tagħġha li kellhom it-titjira kkanċellata minħabba s-sitwazzjoni tal-Covid-19. Il-linja tal-ajru qalet li l-passiġġiera se jkunu jistgħu jibdlu d-dati tal-vjaġġ kemm-il darba jridu, u bl-istess mod anki d-destinazzjoni, sakemm din tkun sa 5,000 mil mid-destinazzjoni oriġinali. Qalet li mhux se tkun qed titlob id-differenza fil-prezz għal biljetti li jiġu użati sal-aħħar ta’ Diċembru li ġej, u żiedet li biljetti sa din id-data jibqgħu validi għal sentejn. Il-linja tal-ajru qalet li l-passiġġiera għandhom ukoll l-għażla li jibdlu l-biljett ma’ Qmiles li jistgħu jintużaw kif jixtiequ, inkella jibdluh ma’ voucher validu għal sentejn li jkun jiswa 10% iktar mill-biljett oriġinali. Żiedet li jekk it-titjira tiġi kkanċellata tista’ tingħata rifużajoni jew voucher."
2020-05-18,Voluntiera Żabbarin b’qalb tad-deheb: wara li qassmu l-maskri qed jgħinu b’xirjiet lill-anzjani u ‘l-vulnerabbli,https://www.tvm.com.mt/mt/news/voluntiera-zabbarin-bqalb-tad-deheb-wara-li-qassmu-l-maskri-qed-jghinu-bxirjiet-lill-anzjani-u-l-vulnerabbli/,"Żaqqu jħobbha kulħadd u mingħajr ikel ma joqgħod ħadd. L-anzjani u l-vulnerabbli, b’mod speċjali, f’dawn il-jiem straordinarji x’aktarx li lanqas biex jagħmlu x-xirja m’huma jinqalgħu mid-dar u biex jimlew il-ħażna tal-ikel wisq probabbli bosta minnhom qed jistrieħu fuq l-għeżież tagħhom jew persuni oħra li qed jaqduhom minn jeddhom. F’dawn l-aħħar jiem l-anzjani u l-vulnerabbli kienu fi ħsieb l-Għaqda Madonna tal-Grazzja Banda San Mikiel ta’ Ħaż-Żabbar hekk kif għadd ta’ voluntiera fi ħdan l-Għaqda bdew iqassmulhom il-maskri b’xejn. Iżda l-altruwiżmu u s-solidarjetà, speċjalment f’perjodu bħal dak li ninsabu fih, ma għandhomx qies. F’dawn il-jiem ukoll, apparti l-maskri l-Għaqda se tissokta tagħti daqqa t’id lill-anzjani u ‘l-vulnerabbli billi tgħinhom b’xirjiet bil-għajnuna tal-Malta Food Bank Foundation. Fi stqarrija fuq Facebook, l-Għaqda qalet li lil hinn mill-briju u l-atmosferi tal-festa, tħoss li anki hi għandha tagħti sehemha hekk kif biex neħilsu mill-pandemija mill-aktar fis jeħtieġ li kollha kemm aħna nibqgħu niġbdu ħabel wieħed."
2020-05-18,ARA: Protesta silenzjuża mill-ħaddiema tas-saħħa fil-Belġju waqt żjara mill-PM,https://www.tvm.com.mt/mt/news/ara-protesta-silenzjuza-mill-haddiema-tas-sahha-fil-belgju-waqt-zjara-mill-pm/,"Il-Prim Ministru tal-Belġju Sophie Wilmes intlaqgħet minn protesta silenzjuża waqt żjara mhux uffiċjali fl-isptar Saint-Pierre fi Brussel nhar is-Sibt. Il-ħaddiema tas-saħħa lebsin ilbies protettiv qagħdu f’żewġ ringieli jistennew il-wasla tal-Prim Ministru u tawha darhom malli wasslet il-karozza tagħha. Il-protesta saret minħabba t-talba tal-ħaddiema tas-saħħa għal għarfien akbar tal-isforzi li qed jagħmlu u biex  jipprotestaw kontra digriet biex jiġu ngaġġati ħaddiem mhux kwalifikati sabiex jagħmlu xogħol tal-infermiera. L-iskejjel fil-Belġju se jinfetħu parzjalment u wara xaharejn lockdown, is-swieq, mużewijiet u zoos se jitħallew joperaw mil-lum. Il-Belġju b’popolazzjoni ta’ madwar 11.5 miljun, huwa fost l-agħar pajjiżi Ewropej li ntlaqtu mill-Covid-19 iżda l-pajjiż beda jillaxka l-miżuri mill-bidu ta’ Mejju. S’issa l-pajjiż irrapporta 54,989 każ u 9,005 mewt mill-coronavirus."
2020-05-18,Periklu li tikkollassa s-sistema tas-saħħa fl-akbar belt fil-Brażil biż-żieda fil-każi ta’ Covid-19,https://www.tvm.com.mt/mt/news/periklu-li-tikkollassa-s-sistema-tas-sahha-fl-akbar-belt-fil-brazil-biz-zieda-fil-kazi-ta-covid-19/,"Is-sindku tal-ikbar belt fil-Brażil, São Paulo, qal li hemm periklu li s-sistema tas-saħħa tikkollassa jekk kif żdiedet id-domanda għas-sodod ta’ emerġenza biex ikunu ttrattati każi tal-coronavirus. Bruno Covas qal li l-isptarijiet pubbliċi huma mimlijin sa massimu ta’ disgħin fil-mija u possibilment mhux se jkun hemm iżjed spazju għall-pazjenti fi żmien ġimgħajtejn. Sao Paulo huwa wieħed mir-reġjuni l-agħar milquta mill-virus bi 3,000 imwiet sa issa. Nhar is-Sibt, il-Brażil kompla jżid drastikament fl-għadd ta’ każi ta’ infezzjonijiet tant li issa l-pajjiż għandu r-raba l-iżjed għadd ta’ infezzjonijiet fid-dinja, iżjed minn Spanja u l-Italja.  Fil-Brażil hemm aktar minn 241,000 każ ta’ Covid-19, b ‘iżjed minn 7,000 każ ġew irreġistrati fl-aħħar 24 siegħa. Min-naħa l-oħra, ir-Renju Unit irreġistra 170 mewt – l-inqas mill-24 ta’ Marzu meta kien introdott il-lockdown. Fl-Italja, l-għadd ta’ każi kien ta’ 145, l-inqas għadd ta’ każi mid-9 ta’ Marzu. U fi Spanja, l-għadd ta’ imwiet mill-Covid-19 kien ta’ 87 persuna – l-ewwel darba li r-rata ta’ imwiet mill-Covid19 niżlet taħt il-100. F’riperkussjonijiet oħra ikkaġunati mill-virus, il-Ġappun daħlet fl-ewwel riċessjoni mill-2015, bi tnaqqis ta’ 0.9 fil- mija fil-prodott domestiku gross fl-ewwel kwart tas-sena. Se jkun hemm iżjed pajjiżi ewropej li mistennija jerħu r-restrizzjonijiet tal-lockdown min-nhar it-Tnejn. Globalment kien hemm 4.7 każi kkonfermati ta’ coronavirus fid-dinja u 315,000 imwiet mil-Covid-19."
2020-05-17,‘B’nuqqas ta’ dawl diffiċli nżomm distanza soċjali’,https://www.tvm.com.mt/mt/news/bnuqqas-ta-dawl-difficli-nzomm-distanza-socjali/,"Mara b’nuqqas ta’ dawl appellat biex issa li se jiġu mtaffija xi miżuri, wieħed jirrispetta persuni li minħabba d-diżabilitá tagħhom ma jistgħux minn jeddhom iżommu d-distanza soċjali. Christine Mifsud qalet lil TVM li għandu jkun hemm għajnuniet bħal tabelli apposta biex persuni b’diżabbiltà jkunu jistgħu jirrispettaw l-obbligi tas-saħħa biex jipproteġu lilhom infushom u lil ta’ madwarhom. Christine Mifsud omm ta’ żewġt itfal li għandha problemi ta’ vista, qalet lil TVM li ilha xahrejn ġewwa minħabba li hija vulnerabbli u tinsab imħassba dwar x’se jiġri meta tkun tista’ toħroġ għall-qadjiet l-Isptar Mater Dei jew inkella qadjiet ta’ bżonn. Spjegat li filwaqt li persuna bla diżabilità tista’ żżomm distanza soċjali għax tkun qed tara x’hemm madwarha, nies bħalha jridu għajnuniet biex jagħmlu dan. “Jekk ma tkunx qed tara, nikkalkula d-distanza bil-ħoss jekk ikun hemm min ikellimni, imma għax-xiri, markings mal-art, u tabelli ma nħossnix safe, jew nittawwal fil-ħanut kemm hemm numru ta’ nies.” Filwaqt li ħerqana li l-pajjiż jiġi għan-normalità, is-sinjura Mifsud qalet li tixtieq li jkun hemm marki, u tabelli u affarijiet oħra biex persuni b’diżabilità jkunu jistgħu jżommu d-distanzi soċjali huma wkoll. ”Persuna jekk tarah bil-bastun abjad jew kelb ikun hemm min jassisti, fejn irridu noqgħodu, sinjali jinqraw, kemm jista’ jkun il-markings tactile, ma jqumux ħafna flus.” Il-Kummissarju għad-Drittijiet tal-Persuni b’Diżabilità, Oliver Scicluna qal li jaqbel mal-ftuħ tal-ekonomija iżda hemm bżonn li jsiru inizjattivi għal persuni vulnerabbli. ”Se nagħmel li nista’ biex mal-awtoritajiet Innaqqsu tbatijiet u frustrazzjonijiet, għandu jkun hemm bajjiet riżervati għal persuni vulnerabbli biex jgħumu bħal ħaddieħor.” Is-Sur Scicluna qal li hemm bżonn triq ‘il quddiem għal min hu vulnerabbli fosthom tfal b’diżabilità li għandhom bżonn jerġgħu jibdew jieħdu t-terapiji li għandhom bżonn."
2020-05-17,71 persuna jlaqqtu multa u 2 persuni jinqabdu jiksru l-kwarantina,https://www.tvm.com.mt/mt/news/71-persuna-jlaqqtu-multa-u-2-persuni-jinqabdu-jiksru-l-kwarantina/,"71 persuna ngħataw multa ta’ €100 kull wieħed waqt ir-rondi kontinwi li l-Pulizija u l-Health Environmental Officers. Dan qed isir biex jiġi assiguraw li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, żewġ persuni nstabu jiksru l-kwarantina obbligatorja fl-451 spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-17,Pulizija mhedda meta jwaqqfu lil min qed jikser il-liġi marbuta mal-Covid-19 – il-MPA,https://www.tvm.com.mt/mt/news/pulizija-mhedda-meta-jwaqqfu-lil-min-qed-jikser-il-ligi-marbuta-mal-covid-19-il-mpa/,"Il-Malta Police Association fi stqarrija qalet li diversi uffiċjali tal-Pulizija qegħdin jiġu mhedda minn persuni li jiġu mwaqqfa waqt li jkunu qed jiksru l-Avviżi Legali marbuta mal-imxija tal-Covid-19. Dan l-assoċjazzjoni qalitu fid-dawl li aktar kmieni llum il-Prim Ministru ħabbar li se jkun qiegħed inaqqas xi restrizzjonijiet. L-MPA saħqet li l-ksur ta’ liġi jieqaf biss la darba jinħareġ Avviż Legali ieħor li jkun qiegħed b’mod awtomatiku jelimina dak preċedenti u mhux minn wara li tkun saret xi intervista fuq TV jew inkella fuq il-midja soċjali. L-Assocjazzjoni qalet li tikkundanna kull tip ta’ theddid, fiżiku u verbali fil-konfront tal-Pulizija, meta dawn ikunu qed jaqdu d-dmirijiet tagħhom għall-ġid tal-poplu stess. Qalet li tittama li dawn l-individwi jiġu mressqa l-Qorti meta din terġa tibda tiffunzjona."
2020-05-17,7 każijiet ġodda ta’ Coronavirus f’Malta – imfejqa 4 pazjenti oħra,https://www.tvm.com.mt/mt/news/7-kazijiet-godda-ta-coronavirus-fmalta-imfejqa-4-pazjenti-ohra/,"Tħabbru 7 każijiet ġodda ta’ Coronavirus f’Malta, b’4 pazjenti oħra mfejqa mill-marda wara li lbieraħ b’kollox saru 1,429 swab.# Il-każijiet attivi issa jitilgħu għal 93 fejn s’issa f’Malta ġew irreġistrati 553 każ ta’ Coronavirus. Fost l-infettati tal-lum hemm mara Maltija ta’ 52 sena li taħdem fi stabbiliment ma kellha l-ebda sintomi iżda għamlet it-test. Hija ħarġet pożittiva għall-virus u tnaqqas it-tixrid tal-virus peress li kienet qed tilbes il-maska fuq ix-xogħol. Raġel barrani ta’ 52 sena mar l-emerġenza minħabba kundizzjoni medika mhux relata mal-Covid-19. Hemmhekk huwa instab infettat bil-virus hekk kif sarlu t-test qabel iddaħħal għall-kura. Raġel barrani ta’ 47 sena ddaħħal l-isptar u ħareġ pożittiv għall-virus. Dwar dan il-każ qed isir contact tracing. Malti ta’ 50 sena bla sintomi li jaħdem f’ħanut ħareġ pożittiv. Kien qed jilbes il-visor waqt li qed jaqdi n-nies u għalhekk naqset ir-riskju ta’ infezzjoni. Mara barranija li hija carer f’home li ma kellha l-ebda sintomi ħarġet pożittiva qabel daħlet taħdem. Hekk tnaqqas ir-riskju ta’ tixrid. Malti ta’ 55 sena pazjent rikoverat f’ward f’Mater Dei nstab infettat bil-virus. Dan kellu kuntatt ma’ persuna pożittiva u ma kellu l-ebda sintomi. Huwa ġie ttestjat permess tal-contact tracing u ġie ttrasferit fl-IDU. Barrani ta’ 32 sena rikoverat f’Karin Grech ħarġulu s-sintomi tal-Covid-19 u ħareġ li jinsab infettat bil-virus. Bħalissa pazjenti rikoverati hemm 4 fl-isptar Boffa, 6 fl-isptar St Thomas, pazjent rikoverat fl-IDU u 3 f’Karin Grech. Mistoqsija minn TVM jekk b’daqstant każi mfejqa jistgħux ir-ristrizzjonijiet jibqgħu biss għal persuni vurnerabbli u x-xebħ ta’ din l-imxija mal-influwenza staġjonali, il-Professur Gauci enfasizzat li dan hu l-istess virus li kien magħna minn xahrejn u nofs ilu. Qalet li l-mortalita’ ta’ dan il-virus huwa ogħla minn dik tal-influwenza staġjonali. Sostniet li jrid jibqa’ jkun hemm miżuri ta’ mitigazzjoni għax it-trażmissjoni tal-virus fil-komunità  għadu għaddej. “Jekk inti tħares li ma jkunx hemm miżuri ta’ mitigazzjoni u miżuri ta’ prevenzjoni hemmhekk ikollok firxa fil-komunita’. Għalhekk importanti li fil-komunita’ tibqa’ żżomm ir-rata kemm jista’ jkun baxxa ħalli jekk inti għandek dawn in-nies vulnerabbli li qed joħorġu għall-affarijiet essenzjali hemmhekk huma ma jitaqgħux mal-virus allura ma jeħduhx huma b’konsegwenzi gravi. Għalhekk li rridu l-koperazzjoni.” Mistoqsija fuq il-fatt li l-Prim Ministru Robert Abela qal li m’għadx hemm bżonn tal-isptar prifabbrikat, il-professur Gauci saħqet li importanti li jkun hemm biżżejjed sodod għal li jista’ jinqala’. “Aħna rridu naraw li jkun hemm is-sodod available. Fejn ikunu, jekk huwiex prefabricated jew inkella jkunu sodod li jiġu f’postijiet bħalma rajtu għamilna parti mill-Universita’, kemm jista’ jkun jkunu qrib tal-isptar tagħna… Irridu niftakru li dawn xorta rridu nżommuhom għaliex aħna ma nafux eżatt x’se jiġri s-sitwazzjoni u l-obbligu tagħna bħala Ministeru tas-Saħħa huwa li jkollna biżżejjed sodod biex nikkuraw il-pazjenti li jistgħu jkollhom bżonn.” Il-Professur Gauci qalet li importanti li jibqgħu jittieħdu l-miżuri kollha ta’ mitigazzjoni biex ir-rata ta’ trażmissjoni minn persuna għall-oħra tibqa’ baxxa."
2020-05-17,Il-PM jindika li se jinfetħu aktar stabbilimenti sal-aħħar tal-ġimgħa,https://www.tvm.com.mt/mt/news/il-pm-jindika-li-se-jinfethu-aktar-stabbilimenti-sal-ahhar-tal-gimgha/,"Il-Prim Ministru u Mexxej Laburista Dr Robert Abela ħabbar li sa tmiem il-ġimgħa se jinfetħu ristoranti, hairdressers u ħwienet li jipprovdu servizzi ta’ sbuħija. Dr Abela qal li dan ser ikun qed isir b’ċerti restrizzjonijiet. Il-Prim Ministru qal li l-ekonomija ser terġa’ tibda tinfetaħ biex il-pajjiż iserraħ is-suċċess li għamel fil-ġlieda kontra l-Covid 19. Ħabbar ukoll li l-gvern għandu l-parir li mhux ser ikun hemm bżonn jinvesti fi sptar prifabbrikat għaliex tant irnexxielnu jrażżan l-imxija li lanqas qed jintużaw is-sodod li tħejjew. Il-Prim Ministru u Mexxej Laburista Dr Robert Abela qal li se jkun qed iħabbar iktar irtirar ta’ miżuri u jiftaħ l-ekonomija bil-mod, fosthom bi ftuħ ta’ ristoranti, hairdressers u nail technicians għaliex pajjiżna kellu suċċess fil-ġlieda kontra l-Covid-19. Spjega li fl-aħħar jiem il-każijiet żdiedu xi ftit għaliex żdiedu t-testijiet. F’intervista fuq One TV, il-Prim Ministru qal li l-maġġoranza tan-nies li kellhom il-Covid-19 fiequ d-dar, għaliex jew kellhom sintomi ħfief jew ma kellhom ebda sintomi. Spjega li s-sodod tal-isptarijeit attrezzati għall-Covid-19 huma vojta u ngħata l-parir biex ma jordnax l-isptar pri fabrikat. Dr Abela ħeġġeġ lin-nies biex filwaqt li jirrispettaw id-distanzi soċjali u r-regolamenti tal-awtoritajiet tas-saħħa, għandhom joħorġu ħlief il-persuni vurnerabbli li għandhom joħorġu biss għall-ħiġijiet essenzjali. Il-Prim Ministru qal li dan qed isir b’evidenza xjentifika u ma jaqbilx ma’ min qed ibeżża’ speċjalment fuq il-midja soċjali. Dr Abela saħaq li kif Malta qiegħda minn quddiem fil-ġlieda kontra l-Covid 19, minn issa hemm bżonn li anke barra minn xtutna, Malta tiġi reklamata bħala Covid safe island. Zied jgħid iżda li Malta mhix se terġa’ lura kif kienet fi Frar u għalhekk bir-restrizzjonijiet imposti rridu nkunu kreattivi u flessibbli mal-istabbilimenti bħal ristoranti li ser ikollhom inaqsu l-imwejjed fuq ġewwa iżda jistgħu jingħataw permess li jkollhom imwejjed barra. Dwar safar qal li l-gvern qed jitkellem ma’ pajjiżi oħra, iżda ma jfissirx li dan ser jinfetaħ immedjatament iżda jrid jippjana għal meta jkun il-mument li jiftaħ dan ukoll. Dwar ir-riformi fil-ġudikatura, Dr Abela qal li l-Gvern għamel fi żmien qasir, dak li l-amministrazzjonijiet Nazzjonalisti qatt ma riedu jagħmlu. Spjega li issa se jkun kumitat b’membri tal-ġudikatura li jagħti lista ta’ nies lill-President għal ħatra ta’ ġudikanti mingħajr ebda ndħil tal-Gvern kif irrakomandat il-Kummissjoni Venezja. Il-Prim Ministru wera ruħu b’sodisfazzjon bl-għadd ta’ persuni li applikaw biex iservu bil-kariga ta’ kummissarju tal-pulizija. Qal li dan juri fiduċja fil-proċess. Tenna li l-Gvern irid Korp tal-Pulizija li ma jħares lejn wiċċ ħadd u jkun effiċjenti, filwaqt li l-Gvern fl-ebda ħin ma jindaħal fid-deċiżjonijiet tal-Kummissarju. Il-Prim Ministru Abela qal li dan huwa Gvern li huwa motivat li jagħmel il-ġid lin-nies, b’kuntrast mal-Kap tal-Oppożizzjoni li moħħu biss fuq l-elezzjonijiet flok jara kif se nsalvaw l-ekonomija u x-xogħlijiet tan-nies. Qal li dan il-Gvern jibqa’ b’determinazzjoni pożittiv li jagħti lin-nies kwalita’ ta’ ħajja tajba għax hekk jixirqilhom."
2020-05-17,ARA: Daħlet l-emerġenza b’uġigħ f’daharha u kienet rikoverata l-ITU wara li sabulha l-COVID-19,https://www.tvm.com.mt/mt/news/ara-dahlet-l-emergenza-bugigh-fdaharha-u-kienet-rikoverata-l-itu-wara-li-sabulha-l-covid-19/,"Minkejja li ta’ kuljum nisimgħu fuq il-COVID-19 ħadd ma jobsor li din il-marda tista’ tidħol f’daru. Mill-messaġġi u l-appelli tal-awtoritajiet kulħadd konxju li dan il-virus mhux ta’ min jieħdu biċ-ċajt imma ħadd ma jobsor li jista’ jolqot lilu. Din kienet l-esperjenza ta’ Anne Cachia, mara ta’ 67 sena li ħadmet fil-qasam soċjali. Qatt ma bassret li se timrad bil-Coronavirus iżda ħasset uġigħ f’daharha u daħlet l-isptar ix-xahar li għadda bil-lejl. Hemm sarilha t-test u ħareġ li kellha l-virus. F’telefonata mad-Deputat Prim Ministru u Ministru għas-Saħħa Chris Fearne, Anne Cachia rrakkontat li ma kellhiex is-sintomi u saret taf wara li t-tim mediku tal-Isptar Mater Dei għamlulha t-test. Spjegat li ġiet rikoverata fl-ITU, fejn kienet waħedha f’sala ta’ sitt sodod. Hija kellha kliem ta’ tifħir għat-tim mediku u spjegat li l-istaff qatt ma telaqha minuta minn taħt għajnejh u kien jieħu ħsiebha 24 siegħa kuljum. Minn din l-esperjenza li għaddiet minnha Anne tgħid li rrealizzat kemm m’aħna xejn u saret tgħix ġurnata b’ġurnata. Hija appellat biex kulħadd jobdi mill-pariri tal-awtoritajiet tas-saħħa, hekk kif iddeskriviet din il-marda bħala waħda tal-biża’ Ara l-esperjenza ta’ Anne li qasmet mad-Deputat Prim Ministru Chris Fearne f’dan il-filmat:"
2020-05-16,Il-firda mill-klassijiet tibda tagħmel tagħha: għalliema tal-Kulleġġ Missjunarju ta’ San Pawl fir-Rabat b’żifna għall-istudenti,https://www.tvm.com.mt/mt/news/il-firda-mill-klassijiet-tibda-taghmel-taghha-ghalliema-tal-kullegg-missjunarju-ta-san-pawl-fir-rabat-bzifna-ghall-istudenti/,"Tefa’ ta’ ġebla ‘l bogħod mis-Saqqajja r-Rabat, il-Kulleġġ Missjunarju ta’ San Pawl fost il-ġimgħa jkun miżgħud studenti li fost l-oħrajn jattendu l-lezzjonijiet, jagħtu daqqtejn ballun flimkien u xi praspura li tkidd ‘l-għalliema ma tonqosx. Inkella x’ġurnata skola tkun? F’dawn il-jiem, madanakollu, ir-realtà hija xort’oħra. Kawża tal-pandemija, ma hemm ħadd jagħti l-ħajja lill-iskejjel. Il-klassijiet jinsabu baħħ, għatxana għall-briju tal-istudenti. Lil hinn mill-awli tal-kulleġġ f’dawn il-jiem aktar minn 40 għalliem mill-Kulleġġ Missjunarju ta’ San Pawl ingħaqdu virtwalment bil-għan li jiddedikaw żifna lill-istudenti tagħhom. Bi tbissima fuq fommhom u b’ħeffa liema bħalha lkoll għamlu l-almu tagħhom biex joħolqu korjografija li tisraqlek qalbek. Maġenb il-filmat, f’messaġġ fuq Facebook, il-Kulleġġ f’isem l-istaff stqarr li f’dawn il-jiem il-firda mill-istudenti qed tibda tagħmel tagħha. L-għalliema, għandhom seba’ mitt sena sakemm jerġgħu lura l-kulleġġ mill-aktar fis. Kulleġġ, li huwa l-mimmi t’għajnejhom."
2020-05-16,X’inhu l-effett tal-pandemija fuq l-industrija tal-films?,https://www.tvm.com.mt/mt/news/xinhu-l-effett-tal-pandemija-fuq-l-industrija-tal-films/,"Il-Covid-19 ħalliet ukoll impatt enormi fuq l-industrija taċ-ċinema bis-swali taċ-ċinemas ikollhom jgħalqu l-bibien tagħhom u d-debutt tal-films u blockbusters gew pospost minħabba l-imxija. Anki l-ġbid tal-produzzjonijiet gie pospost hekk kif id-diretturi, atturi u producers tal-films se jkollhom jimxu ma protokolli stretti fuq is-settijiet tal-films. L-industrija taċ-ċinema se tgħaddi minn waħda mill-aktar bidliet radikali fl-istorja wara li fl-aħħar xhur kellha twaqqaf ħesrem il-ġbid tal-films, anki dawk skedat li kellhom isiru f’Malta bħal Jurassic World 3. Is-swali taċ-ċinema għalqu l-bibien tagħhom u l-ħruġ ta’ wħud mill-films ġodda gew posposti. Il-kritiku tal-films, Mario Azzopardi, qal li l-Covid-19 biddlet il-mod kif l-udjenzi jikkunsmaw il-produzzjonijiet ċinematiċi. Qal li filwaqt li dan it-tibdil aġevola l-pjattaformi ġodda tal-wiri ta’ films bħal Netflix, wieħed għad irid jara x’effetti se jkun hemm fuq din l-industrija fuq medda ta’ snin. “Il-films li huma streamed online huma orħos, tista tarhom meta trid inti, id-dar ,u illum il-ġurnata diversi homes systems li hawn kullimkien ikollok sound tajjeb , għandek screens kbar, kważi bla limitu, tista tistieden lil min trid…. id-dar tiegħek, jekk ma għoġbokx dan il-film tista’ iddur għal film ieħor,” qal il-kritiku tal-films Mario Azzopardi. Is-Sur Azzopardi qal li l-Covid-19 biddlet ukoll in-natura kif isir il-filming ta’ produzzjonijiet. Qal li din il-ġimgħa ħarġu protokolli ġodda b’linji gwida dwar kif għandu jsir il-ġbid tal-films. Żied li l-aġġustamenti, anki t-tibdil fil-postijiet li kienu ingħażlu għall-filming, minħabba r-restrizzjonijiet fis-safar se jkollhom impatt qawwi fuq l-industrija. “Irrid ikolok tabib fuq is-sett fejn jiċċekjawlek it-temperatura ta’ ġismek, qabel u wara l-ikel, xi ħaġa kurjuża hi li spiċċaw is-siġġijiet tad-diretturi dak li konna nafu aħna, dawk is-siġġijiet tal-canvas, issa irridu li jkunu bil-plastic biex ikun faċli to disinfect them, u biex tidħol trid, biż-żarbun tgħaddi minn banju tad-diżinfettant,” kompla Mario Azzopardi. Mistoqsi hux mistenni li l-pandemija tkun riflessa fil-films, is-Sur Azzopardi wieġeb li ċert li se jkun hemm referenza għall-mod kif l-umanita’ ġarrbet l-Coronavirus fl-istejjer u l-plots ċinematiċi. “Il-films dejjem irriflettew is-soċjetà minn xhiex għaddejja mela allura żgur se naraw films li jirriflettu dan il-perjodu, żgur mhux forsi,” żied is-Sur Azzopardi. Is-Sur Azzopardi qal li jemmen li l-industrija terġa’ tqarreb lejn in-normalità iżda huwa konvint li se jkun hemm riperkussjonijiet anke fuq l-operaturi tac-cinemas. “Barra minn Malta, fejn diġa bdew jinfetħu ic-cinemas qed jimponu li ma jkollox iżjed minn erbgħin fil-mija tal-kapaċita tat-teatru tigħek, issa għandna cinemas żgħar aħna, l-iżgħar wiehed ta 16, qed nassumi li ma tantx għandu ċans jiftaħ ghax kemm se jdaħħal dan, persuna waħda? ġejjin dawn ir-realtajiet u jekk m’aħniex se jirreaġixxxu jew kif ngħidu bl-ingliż, we think outside the box… is-sidien tac-cinemas se jkollhom problema kif se jaddattaw rwieħhom għax din hija sfida enormi,” kompla Mario Azzopardi. Ħeġġeġ lil dawk involuti fl-industrija lokali tal-films u lis-sidien tas-swali taċ-ċinema biex jaġġustaw malajr għal dawn ir-realtajiet ġodda."
2020-05-16,21 persuna jinqabdu f’ġemgħat ta’ aktar minn 4 persuni,https://www.tvm.com.mt/mt/news/21-persuna-jinqabdu-fgemghat-ta-aktar-minn-4-persuni/,Wieħed u għoxrin persuna ngħatat multa ta’ €100 kull wieħed waqt ir-rondi kontinwi li l-Pulizija u l-Environmental Health Officers qed jagħmlu biex jassiguraw li ma jkunx hemm ġemgħat ta’ aktar minn 4 persuni f’postijiet pubbliċi skont l-avviż legali li ħareġ il-Gvern. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet.
2020-05-16,Jinħarġu linji gwida għall-festi f’Għawdex – mhux se jkun permess daqq mill-baned,https://www.tvm.com.mt/mt/news/jinhargu-linji-gwida-ghall-festi-fghawdex-mhux-se-jkun-permess-daqq-mill-baned/,"L-istaġun tal-festi f’Għawdex jiftaħ nhar il-Ħadd bil-festa ta’ San Pawl Nawfragu fil-Munxar. Iċ-ċelebrazzjonijiet fil-ġimgħa li ġejja se jsiru bil-Knisja magħluqa u l-pubbliku jista’ jsegwi l-quddiesa tan-novena, it-tridu u jum il-festa fuq il-media soċjali. Il-Kulleġġ tal-Kappillani f’Għawdex ħareġ dokument bit-tifsila taċ-ċelebrazzjonijiet tal-festi għall-kumplament tas-sena, u jaħseb għall-massimu ta’ x’jista’ jsir anke jekk jiġu llaxkati aktar miżuri u n-nies ikunu preżenti fil-knisja. Diżappuntata b’dan id-dokument l-Għaqda Każini tal-Banda, minħabba li, skont il-kappillani, il-festi f’Għawdex mhux se jkollhom daqq mill-baned. Il-Kulleġġ tal-Kappillani f’Għawdex jindika l-massimu li jista’ jsir fiċ-ċelebrazzjonijiet tal-festi f’Għawdex Il-Kulleġġ tal-Kappillani f’Għawdex qal li f’każ li s-sitwazzjoni fil-pajjiż tibda tersaq lejn in-normal, qed jindika minn issa l-massimu li jista’ jsir fiċ-ċelebrazzjonijiet tal-festi f’Għawdex. Għal jum il-festa, l-indikazzjonijiet li qegħdin jingħataw jitkellmu dwar kif għandha tiġi ċċelebrata l-quddiesa prinċipali u jidħlu fid-dettall saħansitra kemm jista’ jkun hemm strumenti mużikali: sa sitta apparti l-orgni. Jekk ikun jista’ jsir pellegrinaġġ ta’ radd il-ħajr bl-istatwa titulari, f’jum il-festa filgħaxija, jingħad li jsir bl-aktar mod sempliċi u devot u fih ikun hemm biss talb u kant. Apparti l-artal maġġur, it-tużell u ż-żona tal-kor, l-armar fil-knisja se jkun anqas mis-soltu. Għalkemm l-istatwi titulari se jintramaw, fil-jiem ta’ qabel m’għandhiex issir ċelebrazzjoni tal-ħruġ tal-istatwa min-niċċa. Il-qniepen jindaqqu skont iċ-ċelebrazzjonijiet li jsiru fil-knisja, ir-rivista tal-parroċċa preferibbilment issir b’mod diġitali, u ma jistax isir ġbir ta’ flus bieb bieb iżda min irid jagħti flus għall-ispejjeż jista’ jħalli d-donazzjonijiet fil-knisja jew jagħtihom direttament lill-Kappillan. Intqal li l-aħjar, avviżi dwar ġbir ta’ flus isiru biss għal skopijiet ta’ karità. Il-Kulleġġ tal-Kappillani qal li dak li jsir irid jimxi dejjem mad-direttivi tal-awtoritajiet tas-saħħa u bil-permess tal-Isqfijiet, u saħaq li dan hu l-aktar li jista’ jsir din is-sena. Fuq barra, jekk iċ-ċirkustanzi jippermettu l-armar ikun ristrett għal sett arbli bil-bandalori fil-pjazza ta’ quddiem il-knisja, jintrama u jinxtegħel xi dawl fil-faċċata tal-knisja u xi fustuni quddiem il-knisja. Il-Kulleġġ tal-Kappillani Għawdxin jirreferi għall-permess limitat mogħti mill-Ministeru tal-Intern għall-ħruq ta’ logħob tan-nar. Jgħid li l-parroċċi m’għandhomx jixtru xogħol pirotekniku jew jorganizzaw ħruq ta’ nar u lanqas jagħtu ebda kontribut finanzjarju jew prattiku għall-piroteknika. Xejn aktar manifestazzjonijiet esterni u jiġi speċifikat li m’għandha tiġi organizzata ebda attività li tinvolvi d-daqq tal-banda. “Il-baned għandhom jieħdu sehem jekk l-awtoritajiet jippermettu” – L-għaqda każini tal-banda Fuq l-aħħar punt tkellmet l-Għaqda Każini tal-Banda li tħoss li kemm-il darba l-awtoritajiet tal-Knisja qed jaħsbu li jagħmlu manifestazzjonijiet ridotti fuq barra, u l-awtoritajiet tas-saħħa jippermettuhom, il-baned għandhom jieħdu sehem. Fakkret li l-għaqdiet mużikali għandhom rwol importanti fit-tradizzjonijiet, il-kultura u l-festi Maltin. L-għaqda ilmentat li laqgħa li talbet mal-awtoritajiet tal-Knisja ma saritx L-Għaqda Każini tal-Banda qalet li se tibqa’ timxi mal-istruzzjonijiet li jingħataw mill-Awtoritajiet tas-Saħħa kemm-il darba jibqa’ jkun hemm direzzjoni li attivitajiet tal-massa ma jsirux iżda ma taqbilx ma’ impożizzjonijiet li qalet jagħmlu aktar ħsara milli ġid."
2020-05-16,Riċerkaturi fir-Renju Unit jittestjaw l-abbilità tal-klieb li jxommu persuni bil-Covid-19,https://www.tvm.com.mt/mt/news/ricerkaturi-fir-renju-unit-jittestjaw-l-abbilita-tal-klieb-li-jxommu-persuni-bil-covid-19/,"Il-Gvern Ingliż ikkonferma li llum kien hemm 468 mewt. Hemm ftit iżjed minn 10,000 persuna fl-isptarijiet li qed jingħataw kura għall-coronavirus. F’konferenza tal-aħbarijiet, il-Ministru tal-Edukazzjoni Gavin Williamson xorta qal li l-pajjiż qed jersaq lejn in-normalità hekk kif il-livell ta’ allert niżel għal tlieta minn erbgħa. Hu radd ħajr lill-poplu Ingliż għas-sagrifiċċji biex tkun ikkontrollata l-imxija. Intant, riċerkaturi Ngliżi qed jittestjaw l-abbiltà tal-klieb li jxommu persuni għal traċċi tal-Covid-19 qabel ma jibdew juru s-sintomi. Il-gvern Ingliż qal li alloka ftit iżjed minn nofs miljun sterlina għall-istudju li għandu jiddetermina il-vijabbiltà ta’ testijiet li jikkonfermaw il-presenża tal-virus permezz tax-xamm minn klieb speċjalizzati."
2020-05-16,Persuni li kienu qed jagħmlu festin fl-Exiles ħarbu malli raw il-Pulizija,https://www.tvm.com.mt/mt/news/persuni-li-kienu-qed-jaghmlu-festin-fl-exiles-harbu-malli-raw-il-pulizija/,"Il-Pulizija ċaħdet li ma ħaditx azzjoni fuq grupp ta’ persuni li lbieraħ filgħaxija dehru jagħmlu festin fl-inħawi tal-Exiles, f’Tas-Sliema. Fi stqarrija l-Korp tal-Pulizija rrefera għal artikli li dehru llum fuq siti elettroniċi, fejn kien jidher grupp kbir ta’ żgħażagħ li dehru fuq il-blat tal-Exiles, u fejn kien allegat li minkejja li saru żewġ telefonati lill-Pulizija fl-Għassa ta’ Tas-Sliema biex jmorru fuq il-post, il-Pulizija baqgħu ma tfaċċawx. Il-Pulizija qalu li marru fuq il-post darbtejn wara li saru t-telefonati fl-Għassa, sew għall-ħabta tad-9.30pm u darb’ oħra għall-ħabta tal-11.00pm, u fiż-żewġ okkażjonijiet il-persuni ħarbu malli raw il-Pulizija. Intqal li l-Pulizija baqgħu fuq il-post għal ħin twil, iżda ħadd ma rritorna."
2020-05-16,L-MUMN tappella lill-Gvern biex ma jikkunsidra ebda turiżmu das-sajf,https://www.tvm.com.mt/mt/news/l-mumn-tappella-lill-gvern-biex-ma-jikkunsidra-ebda-turizmu-das-sajf/,"Il-union tal-infermiera u l-qwiebel (MUMN) appellat lill-Prim Ministru biex ma jikkunsidra l-ebda forma ta’ turiżmu għal dan is-sajf. L-MUMN kienet qed tirreaġixxi għal rapporti li qed ikun ikkunsidrat vjaġġar lejn għadd ta’ pajjiżi kkunsidrati siguri. L-MUMN qalet li din hija miżura politika li jista’ jkollha riperkussjonijiet kbar, u li l-ftit eluf ta’ turisti li jiġu f’pajjiżna xorta mhumiex se jsolvu l-problema ekonomika, imma se jkunu biss katalisti għat-tieni mewġa tal-coronavirus f’Malta. Il-union qalet li anki bil-miżuri kollha possibbli, fosthom li jiġu ttestjati t-turisti kollha li jidħlu Malta, xorta waħda ma jkunx biżżejjed biex tkun garantita s-sigurtà tal-poplu Malti."
2020-05-16,"Kumpanija tal-farmaċewtika b’donazzjoni ta’ €50,000 lil Malta Trust Foundation",https://www.tvm.com.mt/mt/news/kumpanija-tal-farmacewtika-bdonazzjoni-ta-e50000-lil-malta-trust-foundation/,"Novartis Pharma Services Inc. Malta, kumpanija farmaċewtika, tat donazzjoni ta’ €50,000 lill-Malta Trust Foundation, b’appoġġ għall-Food Aid Project. Il-Food Aid Project ġie stabbilit mill-Malta Trust Foundation wara li din irċeviet talbiet minn familji żvantaġġati li huma fost dawk l-aktar milquta f’Malta mill-kriżi ekonomika tal- COVID-19. Il-Malta Trust Foundation intalbet ukoll tgħin lil xi organizzazzjonijiet billi r-riżorsi tagħhom naqqsu sostanzjalment fl-isforzi tagħhom biex ilaħħqu man-numru dejjem jiżdied ta’ persuni li qed jitolbu għajnuna. Il-fondi li Novartis Pharma Services Inc. Malta użat ġejjin mir-riżorsi tal-COVID-19 Response Fund stabbilit mill-kumpanija prinċipali globali, Novartis. Il-Malta Trust Foundation irringrazzjat lil Novartis Pharma Services Inc. Malta talli ngħaqdet ma’ għadd kbir ta’ negozji u individwi li ressqu biex ikomplu jsostnu lill-Food Aid Project, li qed jgħin aktar minn 5,000 individwu."
2020-05-16,Il-coronavirus ma jitteħidx mill-ilma – iżda tmurx f’bajjiet iffullati,https://www.tvm.com.mt/mt/news/il-coronavirus-ma-jittehidx-mill-ilma-izda-tmurx-fbajjiet-iffullati/,"Fix-xenarju attwali tal-Covid-19, ħafna huma mħassba dwar kemm huwa sigur li jmorru jgħumu fil-baħar, u jekk jistgħux jieħdu l-virus mill-ilma. Għall-mistoqsijiet tal-ġurnalisti, is-Supterendent tas-Saħħa Charmaine Gauci qalet li l-virus ma jitteħidx mill-ilma, iżda jittieħed minn fuq l-uċuh tal-oġġetti. Huwa għalhekk li wieħed xorta m’għandux imur f’bajjiet iffrekwentati minn ħafna nies. Prof Gauci fakkret li d-distanza soċjali trid tibqa’ tinżamm dejjem, anki meta l-Gvern jirrilassa ċertu miżuri. Hija appellat biex in-nies ikunu responsabbli u josservaw il-liġi biex ma jinġabrux fi gruppi, u mhux jinferqu biss meta jaraw il-Pulizija. Ara wkoll: Iż-żieda fil-każi ta’ Covid-19 f’Malta – it-tieni mewġa? "
2020-05-16,Iż-żieda fil-każi ta’ Covid-19 f’Malta – it-tieni mewġa?,https://www.tvm.com.mt/mt/news/iz-zieda-fil-kazi-ta-covid-19-fmalta-it-tieni-mewga/,"Hekk kif illum issokktat it-tendenza kemmxejn ogħla minn dik tal-aħħar ġimgħat fil-każi ġodda ta’ Covid-19 f’Malta, TVM staqsa lis-Supretendent tas-Saħħa Pubblika, Charmaine Gauci, jekk dawn in-numri jindikawx it-tieni mewġa tal-pandemija. Prof Gauci tat indikazzjoni li dan mhuwiex il-każ, hekk kif l-RT Factor, jiġifieri r-rata ta’ trażmissjoni tal-virus minn persuna għall-oħra, għadha taħt il-1. Għall-mistoqsija dwar jekk hux qed jiġu kkunsidrati li jerġgħu jingħalqu xi ħwienet minħabba ż-żieda fil-każijiet, Prof Gauci qalet li meta sar ir-rilaxx ta’ xi miżuri, xorta ma morniex għal kif konna qabel. Fakkret li l-ħwienet li nfetħu jridu josservaw miżuri ta’ mitigazzjoni, fosthom li jkun hemm ammont limitat ta’ nies fil-ħanut, u li jintużaw is-sanitizer għall-idejn u l-maskri. Ara wkoll: Covid-19: Żewġ ħaddiema tal-ħwienet fost 14-il każ ġdid illum "
2020-05-16,Covid-19: Żewġ ħaddiema tal-ħwienet fost 14-il każ ġdid illum,https://www.tvm.com.mt/mt/news/covid-19-zewg-haddiema-tal-hwienet-fost-14-il-kaz-gdid-illum/,"Illum kienu kkonfermati 14-il persuna ġodda li rriżultaw pożittivi għall-Covid-19, wara li lbieraħ saru 1,727 test. Fil-bullettin mediku tal-lum, is-Supretendent tas-Saħħa Pubblika, il-Professur Charmaine Gauci qalet li żewġ persuni oħra li ġew iddikjarati mfejqa, li wieħed għandu bejn 30 u 39 sena u ieħor bejn 40-49 sena. Il-każijiet pożittivi sal-lum huma ta’ 546, li 90 minnhom huma attivi. 9 mill-każijiet pożittivi tal-lum kienu bla sintomi, waqt li 5 kellhom is-sintomi. Tnejn minn dawn huma ħaddiema fil-ħwienet; ġuvni ta’ 18-il sena li kien jaħdem f’ħanut tar-retail, u mara ta’ 23 sena li taħdem f’ħanut tat-take away. Prof Gauci qalet li l-miżuri ta’ mitigazzjoni bl-użu tal-maskri għen biex inaqqas it-tifrix f’dawn il-każijiet. Qalet li f’dawn il-każijiet xorta għaddej contact tracing tal-ħaddiema u tal-membri tal-familja. It-tliet każijiet l-oħra bis-sintomi kienu ta’ tliet irġiel, wieħed ta’ 28 sena, ieħor ta’ 60 u ieħor ta’ 62 sena li kollha jaħdmu ma’ kumpaniji privati u għalhekk l-awtoritajiet għaddejjin b’contact tracing tal-ħaddiema li jaħdmu magħhom u tal-membri tal-familja. Il-bqija tal-każijiet kienu kollha bla sintomi fosthom, ħames ħaddiema fil-qasam tas-saħħa. Dawn huma żewġ irġiel, it-tnejn ta’ 54 sena li jaħdmu fl-ispar Mater Dei, wieħed minnhom fis-sala tal-ENT. It-tnejn ma kellhomx sintomi tal-virus. It-tliet healtcare workers l-oħra huma nisa, tnejn Maltin waħda fl-ENT ward u l-oħra f’ward differenti u t-tnejn kienu fi kwarantina kif ukoll barranija ta’ 22 sena li kellha kuntatt ma’ pazjent li rriżulta pożittiv. Raġel Għawdxi ta’ 40 sena irriżulta pożittiv wara li mar jagħmel it-test minn jeddu. Huwa jaħdem fis-settur pubbliku u għaddej contact tracing fost il-ħaddiema u l-membri tal-familja tiegħu. Raġel ieħor Malti ta’ 38 ukoll jaħdem fis-settur pubbliku u raġel ieħor ta’ 64 sena jaħdem ma’ kumpanija privata. Huma t-tnejn irriżultaw pożittivi u għaddej contact tracing tal-ħaddiema li jaħdmu magħhom u tal-membri tal-familja. Il-każ l-ieħor huwa ta’ mara Maltija ta’ 61 sena li marret l-isptar minħabba kundizzjoni medika u meta sarilha t-test għall-Covid-19, irriżultat pożittiva. Tista’ ssegwi l-konferenza tal-aħbarijiet hawn: Ara wkoll: Iż-żieda fil-każi ta’ Covid-19 f’Malta – it-tieni mewġa? Il-coronavirus ma jitteħidx mill-ilma – iżda tmurx f’bajjiet iffullati Iktar qabel: 14-il każ ġdid ta’ Covid-19 f’Malta "
2020-05-16,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-4/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Dalgħodu l-awtoritajiet tas-saħħa ħabbru fuq il-midja soċjali li fl-aħħar 24 siegħa nstabu 14-il każ ġdid ta’ Covid-19 f’Malta minn total rekord ta’ testijiet ta’ 1,727. Qalu wkoll li żewġ pazjenti oħra ġew iddikjarati mfejqa biex issa l-ammont ta’ persuni li rkupraw mill-coronavirus tela’ għal 450. Jekk ma dawn, wieħed inaqqas is-sitt vittmi tal-virus, sallum għad hemm 90 każ ta’ Covid-19 li għadu attiv. Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed tagħti d-dettalji dwar dan l-aħħar aġġornament dwar is-sitwazzjoni tal-Covid-19 f’Malta. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-16,14-il każ ġdid ta’ Covid-19 f’Malta,https://www.tvm.com.mt/mt/news/14-il-kaz-gdid-ta-covid-19-fmalta-3/,"L-awtoritajiet tas-saħħa ħabbru fuq il-midja soċjali li fl-aħħar 24 siegħa nstabu 14-il każ ġdid ta’ Covid-19 f’Malta minn total rekord ta’ testijiet ta’ 1,727. Qalu wkoll li żewġ pazjenti oħra ġew iddikjarati mfejqa biex issa l-ammont ta’ persuni li rkupraw mill-coronavirus tela’ għal 450. Jekk ma dawn, wieħed inaqqas is-sitt vittmi tal-virus, sallum għad hemm 90 każ ta’ Covid-19 li għadu attiv. Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed tagħti d-dettalji dwar dan l-aħħar aġġornament dwar is-sitwazzjoni tal-Covid-19 f’Malta. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-16,ARA: Mijiet ta’ trabi tat-twelid maqbuda fl-Ukrajna ’l bogħod mill-ġenituri,https://www.tvm.com.mt/mt/news/ara-mijiet-ta-trabi-tat-twelid-maqbuda-fl-ukrajna-l-boghod-mill-genituri/,"Trabi li twieldu lil ommijiet surrogati fl-Ukrajna matul il-pandemija ma jistgħux jingħaqdu mal-ġenituri tagħhom, li jinsabu mferrxin fi 12-il pajjiż differenti. It-trabi twieldu wara li beda l-lockdown, u kienu intenzjonati li jingħaqdu mal-ġenituri tagħhom li jinsabu fiċ-Ċina, fl-Istati Uniti, fl-Italja, Spanja, ir-Renju Unit, Franza, il-Ġermanja, il-Bulgarija, ir-Rumanija, l-Awstrija, il-Messiku u l-Portugall. L-Ukrajna għandha industrija kbira ta’ ommijiet surrogati, b’madwar 50 klinika, u hija wieħed mill-ftit pajjiżi li joffru dan is-servizz lil ċittadini ta’ pajjiżi oħra. L-Ombudsman għad-drittijiet umani tal-Ukjrajna appellat lill-gvern biex tinstab soluzzjoni, għaliex it-trabi se jkomplu jiżdiedu u jitilgħu fl-eluf. Qed ikun irrappurtat li l-Gvern qed jaħdem fuq mekkaniżmu biex il-ġenituri jingħataw permess speċjali biex jidħlu fil-pajjiż u jiġbru lil uliedhom. Filmat li ttella’ fuq l-internet minn klinika partikolari li tipprovdi dan is-servizz, juri għexieren ta’ trabi fil-bennieni, u huwa intenzjonat li jserraħ moħħ il-ġenituri li t-trabi tagħhom jinsabu f’idejn tajba."
2020-05-16,‘Għajta Waħda’ – kunċerti ta’ għaqda nazzjonali minn għada fuq l-istazzjonijiet lokali,https://www.tvm.com.mt/mt/news/ghajta-wahda-kuncerti-ta-ghaqda-nazzjonali-minn-ghada-fuq-l-istazzjonijiet-lokali/,"Minn għada se jibdew jixxandru sensiela ta’ erba’ kunċerti bl-isem ta’ ‘Għajta Waħda’ li se jipprovdu siegħa ta’ divertiment il-Ħadd fid-9pm fost oħrajn fuq l-istazzjon nazzjonali TVM. Rappreżentanti minn erba’ stazzjonijiet, fosthom minn TVM iltaqgħu mal-President George Vella f’laqgħa li matulha tkellmu dwar l-isfidi li ġabet magħha l-pandemija Covid-19, sitwazzjoni li biddlet l-iskeda ta’ programmi u l-mod kif qed isiru x-xandiriet tal-programmi tagħhom. Il-President George Vella rringrazzja lid-diriġenti tal-istazzjonijiet tal-koperazzjoni li qed juru biex jittellgħu dawn l-erba’ kunċerti fl-istess ħin fuq l-4 stazzjonijiet. Qal li ‘Għajta Waħda’ se joffru divertiment lit-telespettaturi minn bosta kantanti u mużiċisti u fl-istess waqt se jinġabru flus għall-Malta Community Chest Fund Foundation (MCCFF). Il-President Vella qal li t-talbiet ta’ dawk fil-bżonn baqgħu jiżdiedu u jistma li kull xahar jinħarġu iktar minn miljun ewro f’għajnuna lil indivdiwi bi problemi soċjali u ta’ saħħa. Huwa appella għall-ġenerożità tal-pubbliku biex il-MCCFF tkompli tgħin lil min hu fil-bżonn. Matul il-laqgħa, Tonio Portughese u Charles Dalli minn TVM, Roberto Francalanza minn ONE, Karl Gouder minn NET u Arthur Caruana minn 103 qalu li l-istazzjonijiet li jirrappreżentaw iħossuhom fid-dover li jagħtu spazju kawżi bħal tal-MCCFF bħalma jagħmlu matul is-sena fl-Istrina u tennew l-appoġġ tagħhom fi trażmissjonijiet futuri li se jittellgħu b’risq din il-fondazzjoni. Il-kunċerti ‘Għajta Waħda’ qed jittellgħu minn Festivals Malta, bil-kollaborazzjoni tal-Awtorità tat-Turiżmu u bi produzzjoni ta’ Quinton Scerri, Tiziana Calleja u Jonathan Pace. Kull min jixtieq jagħti għotja lill-Malta Community Chest Fund Foundation fuq 50619201 – €11.65; 50618918 – €6.99; 50617596 – €2.33; BOV Mobile App 79359565; www.mccf.store."
2020-05-16,Trump jgħid li l-Istati Uniti se jiftħu “bil-vaċċin jew mingħajru”,https://www.tvm.com.mt/mt/news/trump-jghid-li-l-istati-uniti-se-jifthu-bil-vaccin-jew-minghajru/,"Il-President tal-Istati Uniti Donald Trump wiegħed li l-pajjiż se jiftaħ filwaqt li qal li l-mira hi, li jinstab u jitqassam vaċċin kontra l-coronavirus sal-aħħar tas-sena. Trump xebbaħ il-proġett biex jinstab vaċċin imlaqqam “Operation Warp Speed”, mal-isforzi tat-Tieni Gwerra Dinjija biex jipproduċu l-ewwel armi nuklejari fid-dinja. Trump għamilha ċara li anki mingħajr vaċċin, l-Amerikani jridu jirritornaw għall-ħajja normali tagħhom. Ħafna esperti għandhom dubji kemm it-tilqima kontra l-Covid-19 tista’ tiġi żviluppata fi żmien sena. Meta kien qed jindirizza konferenza tal-aħbarijiet mill-White House ilbieraħ, Trump qal li l-proġett se jibda bi studji fuq 14-il tilqima potenzjali kontra l-coronavirus għal riċerka u approvazzjoni aktar mgħaġġlin. Qal li l-Istati Uniti qatt ma raw proġett massiv, xjentifiku, industrijali u loġistiku mill-proġett Manhattan. Trump semma Ġeneral tal-Armata u eks eżekuttiv fil-qasam tas-saħħa bħala l-persuna li se tmexxi l-operazzjoni li hi sħubijia bejn il-Gvern Amerikan u s-settur privat. Moncef Slaoui, li kien imexxi d-diviżjoni tat-tilqim fil-kumpanija tal-farmaċewtika GlaxoSmithKline, se jmexxi l-missjoni mgħejjun mill-Ġeneral Gustave Perna, li kien imexxi d-distribuzzjoni għall-armata Amerikana. Slaoui qal li jinsab fiduċjuż li se jitqassmu xi mijiet ta’ miljuni ta’ dożi ta’ vaċċin sal-aħħar tal-2020. Filwaqt li rrikonoxxa x’kien qal f’intervista lil New York Times, li l-mira hija ambizzjuża, qal li ma kienx se jikkommetti ruħu kieku ma jaħsibx li tista’ tintlaħaq. Ħafna esperti jgħidu li fin-nuqqas ta’ testing wiesgħa, tilqima kontra l-Covid-19, hija l-unika ħaġa li tista’ tagħti lill-Amerikani serħan il-moħħ biex jerġgħu jiftħu l-ekonomija."
2020-05-16,L-Italja se terġa’ tiftaħ l-ivvjaġġar minn u lejn il-pajjiż fit-3 ta’ Ġunju,https://www.tvm.com.mt/mt/news/l-italja-se-terga-tiftah-l-ivvjaggar-minn-u-lejn-il-pajjiz-fit-3-ta-gunju/,"Il-Gvern Taljan iffirma digriet li permezz tiegħu mit-3 ta’ Ġunju se jerġa’ jibda l-ivvjaġġar minn u lejn il-pajjiż. Dan id-digriet se jippermetti wkoll l-ivvjaġġar bejn ir-reġjuni – li s’issa huwa restritt bil-għan li tiġi kkontrollata l-pandemija tal-coronavirus. Dan qed jitqies bħala pass kbir ‘il quddiem għall-Italja li ilha xahrejn lockdown. L-Italja għandha waħda mill-ogħla rati ta’ mwiet fid-dinja kawża tal-Covid, iżda fl-aħħar jiem ir-rata tal-infezzjonijiet naqset drastikament. Aktar minn 31,610 peruna mietu kawża tal-virus – din hija it-tielet l-ogħla ċifra ta’ mwiet wara l-Istati Uniti u r-Renju Unit.  "
2020-05-15,Jiżdiedu l-imwiet b’attakki tal-qalb minħabba l-biża’ mill-Covid-19,https://www.tvm.com.mt/mt/news/jizdiedu-l-imwiet-battakki-tal-qalb-minhabba-l-biza-mill-covid-19/,"Malta jidher li qed tirbaħ il-battalja tal-coronavirus iżda qed ikollha sfida f’oħrajn fosthom fil-mard tal-qalb. Ċifri uffiċjali li kiseb TVM juru li fl-ewwel ħames ġimgħat tal-COVID-19 mietu 126 persuna b’attakki tal-qalb, b’53 biss minnhom mietu l-Isptar. Il-kardjoloġisti għamlu appell imqanqal lil kull min iħoss sintomi ta’ mard tal-qalb biex b’mod immedjat jirrikorri għall-kura l-isptar għax sekonda tista’ tagħmel differenza bejn ħajja u mewt. Mil-bidu ta’ Marzu sa nofs April, jiġifieri fl-ewwel 40 ġurnata mill-imxija tal-COVID-19 mietu kważi 500 persuna f’Malta. Skont ċifri mir-Reġistru Nazzjonali tal-Mortalità fi ħdan id-Direttorat għall-Informazzjoni u r-riċerka dwar is-saħħa, kwart minnhom mietu b’mard tal-qalb fosthom attakki tal-qalb. Il-Kap tad-Dipartiment tal-Kardjoloġija f’Mater Dei, il-Professur Robert Xuereb jemmen li ż-żieda fl-imwiet b’mard tal-qalb meta mqabbel mal-istess perjodu tas-sentejn ta’ qabel s-sena ġraw minħabba l-biżgħa ta’ wħud li minħabba l-Covid 19 beżgħu jmorru l-isptar. “Dan li qed naraw f’pajjiżna qed jiġi anke rappurtat f’pajjiżi oħra b’nuqqas ta’ madwar 70% mill-admissions tas-soltu minħabba mard tal-qalb,” qal il-Professur Robert G. Xuereb. Il-Professur Xuereb qal li dawk li jħossu uġigħ f’sidirhom jew sintomi oħra m’għandhomx għalfejn jinkwietaw li jmorru l-Isptar Mater Dei għax qed jittieħdu bosta miżuri biex jitnaqqas ir-riskju għall-COVID-19, fosthom b’testijiet u bdil kontinwu tal-arja fit-teatri u s-swali. “Pazjenti li ġew hawnhekk u m’għandhom il-COVID mhux se jiġu f’kuntatt bl-ebda mod ma’ pazjenti li għandhom il-COVID, mela nserrħu rasna li għax niġu l-isptar m’aħniex se nieħdu l-infection, anzi kważi iktar qegħdin safe hawnhekk milli qegħdin barra mill-isptar,” qal il-Professur Xuereb. Il-mard tal-qalb hu l-aktar li joqtol nies f’Malta u l-kura fil-ħin hi kruċjali. “Meta jkun hemm l-uġigħ t’attakk tal-qalb dak li jkun ikun jaf, għax ikun uġigħ qawwi, jxoqq l-għaraq għalih, qtugħ ta’ nifs, u għandhom imorru jiġru lejn l-isptar, din kienet tgħodd qabel il-COVID, pero importanti niftakru li għadha tgħodd anke waqt li għandna l-COVID magħna għax kull  minuta tgħodd,” kompla l-Professur Xuereb. Iċ-ċifri li kiseb TVM juru li waqt li fl-ewwel sitt ġimgħat tal-COVID-19 f’Malta, żdiedu l-imwiet b’attakki tal-qalb – kuntrarju għas-soltu – inqas minn nofs dawn l-imwiet seħħew l-isptar, bit-tobba u l-kardjoloġisti jissuspettaw li ħafna minn dawn in-nies mietu f’darhom flok irrikorrew għall-kura l-Isptar."
2020-05-15,"Jitnaddfu 22,700 kilometru ta’ bankini",https://www.tvm.com.mt/mt/news/jitnaddfu-22700-kilometru-ta-bankini/,"22,700 kilometru ta’ bankini nħaslu mill-ħaddiema tad-Diviżjoni għall-Manutenzjoni u Tindif bħala parti mill-kampanja ta’ diżinfettar kontra l-Covid-19. S’issa ntużaw aktar minn 1.5 miljun litru t’ilma fil-ħasil regolari ta’ 1,400 bus shelter, postijiet pubbliċi, ATMs u quddiem spiżeriji u stabbilimenti tal-ikel u supermarkets. Involuti f’din il-ħidma kontinwa hemm 100 ħaddiem li qed jaħdmu 24 siegħa kuljum matul il-ġimgħa kollha. Il-ħaddiema qed jingħataw maskri u lbies protettiv apposta u tħarrġu mill-Protezzjoni Ċivili dwar kif għandhom jiddisponu mill-ilbies fi tmiem ġurnata ta’ xogħol."
2020-05-15,5 persuni mmultati wara li kienu f’ġemgħa ta’ aktar minn 4 persuni,https://www.tvm.com.mt/mt/news/5-persuni-mmultati-wara-li-kienu-fgemgha-ta-aktar-minn-4-persuni-2/,"5 persuni ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fl-408 spezzjonijiet li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-15,"Se jdoqqu daharhom lejn sala baħħ, jispikka ġmiel it-Teatru Manoel – ‘Għajta Waħda’ nhar il-Ħadd",https://www.tvm.com.mt/mt/news/se-jdoqqu-daharhom-lejn-sala-bahh-jispikka-gmiel-it-teatru-manoel-ghajta-wahda-nhar-il-hadd/,"Ilkoll ninsabu fuq l-istess dgħajsa. Ir-realtà straordinarja li ninsabu fiha qanqlitna niġbdu ħabel wieħed. F’dawn il-jiem, bosta persuni qed juru solidarjetà ma’ xulxin u fost l-oħrajn dan l-aħħar il-mużika lagħbet rwol kruċjali hekk kif għexieren ta’ eluf ta’ persuni mal-erbat irjieħ fosthom f’Malta ħonqu l-gallarijiet u l-bjut ta’ darhom u tawha għall-kant flimkien. F’dan l-isfond, mill-Ħadd li ġej, Festivals Malta b’kollaborazzjoni max-xandir lokali se xxandar erba’ kunċerti fuq medda ta’ erbat Iħdud. Il-kunċerti isimhom magħhom, ‘Għajta Waħda’. L-għan ewlieni tagħhom huwa li lil hinn mill-kanzunetti li mistennija jpaxxu l-widna tal-poplu Malti u Għawdxi fl-isfond ta’ għadd ta’ xenarji l-ġmiel tagħhom ta’ pajjiżna, tkompli titqanqal l-għaqda nazzjonali. F’kummenti lil tvm.com.mt Kevin Abela, id-direttur ta’ ‘Brass House Unit’, il-band li nhar il-Ħadd se tiftaħ l-ispettaklu flimkien mal-Orkestra Filarmonika ta’ Malta, stqarr li frott iċ-ċirkostanzi l-mużiċisti ma setgħux iħejju ruħhom flimkien bħas-soltu. Qal, li l-band ħadmet mit-Teatru Manoel, liema spazju ġie sfruttat kemm jista’ jkun bil-għan li l-mużiċisti jżommu d-distanza meħtieġa bejn xulxin. Id-direttur tal-band żied jgħid li s-sett ġie ddiżinjat bil-kontra, b’tali mod li l-artisti jkantaw fl-isfond ta’ sala baħħ. Spjega, li x’aktarx qatt ħadd qabel ma utilizza l-palk tat-Teatru Manoel b’dan il-mod. https://www.instagram.com/p/CAKaY25nBos/?utm_source=ig_web_copy_link ‘Għajta Waħda’, produzzjoni li qed issir taħt il-patroċinju tal-President ta’ Malta, il-Ministeru tat-Turiżmu u l-Ministeru tal-Kultura, tibda tixxandar nhar il-Ħadd 17 ta’ Mejju fid-9pm fuq għadd ta’ stazzjonijiet u pjattaformi fosthom fuq TVM. Intant, waqt l-erba’ serati se jinġabru l-fondi b’risq il-Malta Community Chest Fund. Il-pubbliku mħeġġeġ jagħti sehmu permezz ta’ dawn in-numri: 50619201 (€11.65), 50618918 (€6.99) u 50617596 (€2.33)."
2020-05-15,"10 każijiet ġodda ta’ COVID-19 f’Malta, 5 persuni jfiqu",https://www.tvm.com.mt/mt/news/10-kazijiet-godda-ta-covid-19-fmalta-5-persuni-jfiqu/,"Illum kienu kkonfermati 10 persuni ġodda li rriżultaw pożittivi għall-Covid-19, wara li lbieraħ saru 1,500 test. Fil-bullettin mediku tal-lum, is-Supretendent tas-Saħħa Pubblika, il-Professur Charmaine Gauci qalet li 5 oħra huma ddikjarati mfejqa, biex b’hekk l-ammont ta’ persuni mfejqa s’issa huwa ta’ 448. It-total ta’ każijiet pożittivi f’Malta issa huwa ta’ 542, li minnhom 78 għadhom attivi. Mill-għaxar każijiet ġodda tal-lum, 9 minnhom huma każijiet sporadiċi. Maltija ta’ 19-il sena hija l-unika fost dawn il-każijiet li mhux sporadika li kienet diġà fi kwarantina hekk kif hija marbuta ma’ każ ieħor diġà magħruf ta’ Coronavirus. It-tfajla ma kellhiex sintomi iżda ħarġet pożittiva għall-virus. Fost il-każijiet l-oħra hemm Malti ta’ 75 sena b’kundizzjoni medika. Dan sarlu l-iscreening qabel iddaħħal l-isptar u huwa ma kellu l-ebda sintomi. Raġel Malti ta’ 73 sena wkoll b’kundizzjoni medika u li kien qed imur għall-agħar beda jaqta’ nifsu. Sarlu t-test qabel iddaħħal għall-kura l-isptar fejn ħareġ pożittiv għall-virus. Dan qed jinżamm fl-IDU. Malti ta’ 56 sena beda bi ġriżmejh u ħareġ pożittiv għall-virus bl-awtoritajiet għaddejjin b’risk assessment u contact tracing dwar dan il-każ. Mal-każijiet tal-lum hemm ukoll Maltija ta’ 64 sena li hija mara tad-dar u qed isir contact tracing tal-familja tagħha. Malti ta’ 66 sena li ddaħħal għal operazzjoni ħareġ pożittiv bit-testing anke jekk ma kellu l-ebda sintomi. Maltija ta’ 50 sena nstabet bla sintomi iżda marret tagħmel it-test instabet infettata bil-virus u dwar dan il-każ qed isir contact tracing. Fost il-każijiet tal-lum hemm ukoll Malti ta’ 30 sena li nħakem mill-għejja, uġigħ fiż-żaqq fost sintomi oħrajn. Huwa kien qed jaħdem bit-telework u allura qed isir il-contact tracing tal-familja u ħbieb. Taljan ta’ 20 sena bla sintomi wkoll inqabad infettat bil-virus bis-saħħa tat-testing li qed isir. Dan għamel it-test qabel beda jaħdem f’post ġdid. L-aħħar każ tal-lum hija tfajla ta’ 17-il sena. Hija ħarġet pożittiva għall-virus u qed isir contact tracing tal-familja u ħbieb tagħha. Il-Professur Gauci qalet li f’ erba’ sptarijiet f’Malta hemm 16-il persuna, iżda ħadd ma jinsab fit-taqsima tal-kura intensiva. 62 persuna oħra li għadhom bil-virus jinsabu f’iżolament f’dar u qed ikunu segwiti mit-tobba tal-kura primarja. Il-Professur Gauci qalet li l-aħħar każi jikkonfermaw li l-virus għadu preżenti fil-komunità u għalhekk saħqet li jridu jkomplu jiġu segwiti r-rakkomondazzjonijiet tal-awtoritajiet tas-saħħa. Żiedet tgħid li jekk jitnaqqsu xi restrizzjonijiet jitħabbru wkoll miżuri ta’ mitigazzjoni biex ir-rata tat-trasmissjoni tal-virus tkompli tiġi kontrollata. “L-RT ivarja, imma importanti li tara mhux ta’ ġurnata imma average fuq medja ta’ ġranet u dan inconsideration ma’ kif se jkunu l-miżuri li se nirrilaxxaw”. Professur Gauci qalet li 16 fil-mija tal-532 każijiet li nstabu f’Malta rriżultaw minkejja li ma kellhomx sintomi. TVM staqsa dwar xi pjan qed isir meta fil-ħarifa u x-xitwa jiżdiedu l-pazjenti fl-isptar minħabba l-influwenza. “Aħna qegħdin naħdmu pjan ta’ strateġija b’sodod available kemm mal-Covid 19 u anki għax nafu bil-każijiet ta’ influwenza fin-nies vulnerabbli.” Mistoqsija dwar studji li qed juru li l-Covid 19 qed jaħkem iktar nies b’nuqqas ta’ vitamina D, Professur Gauci kkonfermat li għaddejja riċerka biex jaraw jekk din it-teorija hiex veritiera.  "
2020-05-15,L-MTA twieġeb l-aktar mistoqsijiet komuni dwar l-ivjaġġar u t-travel vouchers,https://www.tvm.com.mt/mt/news/l-mta-twiegeb-l-aktar-mistoqsijiet-komuni-dwar-l-ivjaggar-u-t-travel-vouchers/,"Il-Covid-19 affettwa lil kulħadd b’xi mod jew ieħor fosthom lil dawk li kellhom ippjanata xi btala u safar. Bosta huma dawk li għad għandhom xi mistoqsijiet pertinenti dwar x’se jiġri minn flushom, kemm tal-biljetti tal-ajru kif ukoll tal-pakkett tal-ivjaġġar li xtraw. L-Awtorità tat-Turiżmu permess ta’ filmat qasir qed twieġeb l-aktar mistoqsijiet komuni tal-pubbliku dwar l-ivjaġġar u t-travel vouchers. Ara l-filmat hawnhekk;"
2020-05-14,"“Missieri qatt ma kien marid, daħal l-isptar l-ewwel darba bil-covid”",https://www.tvm.com.mt/mt/news/missieri-qatt-ma-kien-marid-dahal-l-isptar-l-ewwel-darba-bil-covid/,"Andrew Borg, wieħed mit-tliet ulied ta’ Nazzareno Borg, qal li missieru qatt ma kien marid u s-sitt ġimgħat li qatta’ l-isptar bil-Covid-19, kienet l-ewwel darba. Mistieden fl-istudio tal-aħbarijiet ta’ Television Malta, Andrew Borg qal li f’50 sena, hu qatt ma ra lil missieru jibki imma l-isptar kien muġugħ ħafna. Qal li l-akbar weġgħa għall-familja kollha kienet li ma setgħux ikunu ħdejh u għal sitt ġimgħat sħaħ l-uniku kuntatt kien permezz ta’ Skype bl-għajnuna tal-istaff tal-ITU, biex setgħu jarawh u jkellmuh. Irrakkonta li ġimgħatejn ilu, irċieva telefonata mill-isptar u informawh li lil missieru kienu se jipprovaw jagħtuh doża akbar ta’ mediċina għaliex ma tantx kien hemm tama. Qal li hu qalilhom biex jagħmlu dan u illum missieru reġa’ lura magħhom. Ara l-intervista sħiħa waqt il-bulettin tal-aħbarjiet hawnhekk: Ara wkoll: Esklussiva: “Għamilt 3 ġimgħat kważi mejjet” – Nazzareno li kien fl-ITU bil-Covid-19 "
2020-05-14,34 ruħ jinqabdu f’ġemgħat ta’ aktar minn 4 u persuna tikser il-kwarantina,https://www.tvm.com.mt/mt/news/34-ruh-jinqabdu-fgemghat-ta-aktar-minn-4-u-persuna-tikser-il-kwarantina/,34 persuna ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn erba’ persuni f’postijiet pubbliċi skont l-avviż legali li ħareġ il-Gvern. Persuna nstabet tikser il-kwarantina obbligatorja fil-432 spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet.
2020-05-14,Franza kontra li l-Istati Uniti jkunu l-ewwel li jieħdu l-vaċċin żviluppat minn kumpanija Franċiża,https://www.tvm.com.mt/mt/news/franza-kontra-li-l-istati-uniti-jkunu-l-ewwel-li-jiehdu-l-vaccin-zviluppat-minn-kumpanija-franciza/,"Franza qalet li ma jkunx aċċettabli jekk Sanofi, il-kumpanija tal-farmaċewtika Franċiża li timmanifattura l-mediċini, tagħti prijorità lis-suq Amerikan jekk tiżviluppa vaċċin kontra l-Covid-19. Il-Gvern Franċiż kien qed jirreaġixxi għal kummenti tal-Kap Eżekuttiv ta’ Sanofi Paul Hudson li qal li “l-Gvern Amerikan għandu d-dritt għall-akbar ordni għax huwa nvestit fit-teħid tar-riskju.” Il-Prim Ministru Franċiż Edouard Philippe qal li l-aċċess għall-kulħadd “mhux negozjabbli.” Ħafna laboratorji minn madwar id-dinja huma nvoluti f’riċerka sabiex jinstab vaċċin għal Covid-19. Id-Deputat Minsitru tal-Finanzi qalet li għal Franza mhux aċċettabbli li jkun hemm xi pajjiż li jkollu aċċess privileġġjat għal raġunijiet finanzjarji. Aktar tard il-Prim Ministru fuq twitter qal li vaċċin hu ta’ benefiċċju għal kulħadd madwar id-dinja. Il-President Franċiż Emmanuel Macron qal li l-isforzi li qed isiru biex jinstab vaċċin m’għandhomx ikunu suġġetti għall-forzi fis-suq. Hu mistenni jiltaqa’ mal-ogħla uffiċjali ta’ Sanofi, il-ġimgħa d-dieħla."
2020-05-14,Esklussiva: “Għamilt 3 ġimgħat kważi mejjet” – Nazzareno li kien fl-ITU bil-Covid-19,https://www.tvm.com.mt/mt/news/ghamilt-3-gimghat-kwazi-mejjet-nazzareno-li-kien-fl-itu-bil-covid-19/,"Nazzareno Borg ta’ 72 sena huwa l-uniku pazjent f’Malta li kellu l-COVID-19 u kien fuq ventilator biex jgħinu jieħu n-nifs. Għamel 6 ġimgħat l-ITU, tlieta minnhom f’koma. Daħal fis-26 ta’ Marzu u ħareġ mill-isptar it-Tlieta li għadda. It-tobba qalulu li għadu ħaj b’miraklu. “Għamilt tliet ġimgħat mejjet – qalbi biss kelli taħdem,” qal Nazzareno. Viżibbilment emozzjonat, jirringrazzja lill-ħaddiema tas-saħħa li daru bih, u jtenni x-xewqa li ħadd ma jgħaddi mill-istess esperjenza. “Jien għalija twelidt mill-ġdid, J’Alla ħadd ma jgħaddi milli għaddejt jiena dik biss, ma rrid lil ħadd ibati t-tbatija li batejt jiena,” qal Nazzareno Borg jew Żaren kif inhu magħruf. L-istorja tiegħu hija tassew inkredibbli: “Lanqas idea m’għandek x’esperjenza.” Minn ftit iktar minn 500 persuna li mardu bil-COVID-19 f’Malta, ħadd ma kien f’xifer il-mewt daqs Żaren, li tant kien f’periklu li qatta sitt ġimgħat fl-ITU u kien l-iktar wieħed li dam fuq il-ventilator. “Għamilt tliet ġimgħat mitluf, mejjet, qalbi biss bdiet taħdem, għalija kont mejjet, kif qomt it-tobba baqgħu ċċassati tgħidx kemm ferħu,” qal Żaren. Anke martu u tliet uliedu kienu rassenjati li Żaren mhux għal hawn. “Very hard eh u n-nies iridu joqgħodu attenti għax il-virus mhux ċajta mhijiex ċajta,” qalet Connie Borg. “Kien miraklu kbir u għamel history għax ma kien hemm ħadd agħar minnu,” qal ibnu David Borg. Żaren qatt ma kellu problemi ta’ saħħa jew kundizzjonijiet oħrajn. Iżda bla mistenni, fil-25 ta’ Marzu li għadda beda jaqta’ nifsu u mar l-isptar minn fejn ħareġ it-Tlieta li għadda. Qatt ma ħaseb li kellu l-coronavirus. “Ħsibt li mhu se tagħmilli xejn din bħal influwenza, imma kif timxi u ma tistax tieħu nifs tinbidel minn rasek sa saqajk, u meta tagħmel dawk il-ġimgħat kollha ma tarax il-familja, hemm tingħasar qalbek tibżax,” qal Zaren li għadu ma jistax jemmen li għadu ħaj. Qal li dan kollu seħħ bis-saħħa tal-Ħallieq u l-ħaddiema tas-saħħa. “Tirringrazzjahom mhux bizzejjed li għamlu miegħi,” kompla Zaren. Żaren qatta’ ħajtu jaħdem fil-ġebel u qrabatu jemmnu li s-saħħa u l-perseveranza li kiseb tul ħajtu, kienu kruċjali biex jingħata t-tieni ċans f’din l-art. “J’Alla ma tgħaddux milli għaddejt jiena, it-tbatija li batejt,” awgura lil kulħadd Zaren. Ara wkoll: “Missieri qatt ma kien marid, daħal l-isptar l-ewwel darba bil-covid” "
2020-05-14,Il-Gvern diġà ħareġ €9 miljun f’għajnuna għall-ħaddiema milquta mill-Covid-19,https://www.tvm.com.mt/mt/news/il-gvern-diga-hareg-e9-miljun-fghajnuna-ghall-haddiema-milquta-mill-covid-19/,"Il-Ministeru għall-Familja ħabbar li diġà nħarġu kważi €9 miljun f’għajnuna għall-ħaddiema li ntlaqtu ħażin bil-Covid-19. Qal li s’issa daħlu aktar minn għaxart elef u mitejn talba għall-għajnuna. Il-Ministru Michael Falzon qal li b’dawn il-benefiċċji u s-suppliment tal-paga bl-iskema tal-Malta Enterprise ġew salvati 99,000 impjieg. Il-Ministru Michael Falzon qal li bl-erba’ skemi ta’ benefiċċji soċjali s’issa hu stmat li ġew salvati mas-sebat elef impjieg – li jiżdiedu mal-impjiegi salvati bl-iskemi tal-Malta Enterprise. Qal li l-benefiċċji soċjali qed jingħataw lill-ġenituri li qed jibqgħu d-dar biex jieħdu ħsieb uliedhom, persuni b’diżabbiltà, benefiċċji mediċi u ħaddiema li tilfu l-impjieg tagħhom. “Ma ninsewx li l-iskema fiha nnifisha toffri żieda fuq dak li għandu persuna normali, biex ngħid hekk mal-unemployment benefit. Hija xi ħaġa li rajna, biex kemm jista’ jkun inżommu s-suq tax-xogħol, naraw li kemm jista’ jkun jibqa’ jiffunzjona,” qal il-Ministru Falzon. F’konferenza tal-aħbarijiet, is-Segretarju Permanenti fil-Ministeru, Mark Musù, qal li l-Gvern ħallas kważi disa’ miljun ewro (€8.8m) f’benefiċċji soċjali u ħlas tal-kontribuzzjoni soċjali lill-ħaddiema milquta mill-coronavirus. Qal li kien hemm aktar minn għaxart elef u mitejn ħaddiem li applikkaw għal xi wieħed mill-benefiċċji. Is-sur Musù qal li bdew jonqsu l-beneffiċjarji, possibilment wara l-ftuħ ta’ wħud min-negozji ftit tal-jiem ilu. Qal li kien hemm 317-il persuna li rritornaw għax-xogħol, waqt li 184 persuna li kienu qed jirċievu l-benefiċċju addizzjonali tal-qgħad reġgħu bdew jaħdmu. Dwar il-helpline 1772 għal persuni li jħossuhom waħedhom, il-Ministru Falzon qal li rċieva 2,800 telefonata. Qal li dan is-servizz se jitkompla anke wara li tgħaddi l-pandemija."
2020-05-14,"Ara: Ir-rebbieħ ta’ Sanremo jsellem lill-Maltin, jirnexxilu jgħaqqad għexieren ta’ eluf ta’ Taljani fi kwarantina",https://www.tvm.com.mt/mt/news/ara-ir-rebbieh-ta-sanremo-jsellem-lill-maltin-jirnexxilu-jghaqqad-ghexieren-ta-eluf-ta-taljani-fi-kwarantina/,"Tefa’ ta’ ġebla ‘l bogħod minn xtut pajjiżna f’Sanremo l-Italja fi Frar li għadda t-tbissima ġenwina u l-vuċi li tpaxxi ‘l-widna tal-kantant Diodato saħħret ‘il-pubbliku Taljan u mhux biss. Tant, li bil-kanzunetta ‘Fai Rumore’ rnexxielu jirbaħ il-festival ta’ Sanremo ta’ din is-sena. Liema kanzunetta, fi ftit kliem tħeġġeġ lil dak li jkun ma jibżax joħroġ minn qoxortu u ma joqgħodx lura milli jsemma’ leħnu fejn meħtieġ. Diodato jfakkar li l-bniedem, fl-aħħar mill-aħħar, magħmul biex jitħaddet. Bħalma f’dawn il-jiem Destiny ma kellhiex sabar biex tirrappreżenta l-gżejjer Maltin fil-Eurovision Song Contest, Diodato daqstant ieħor kellu seba’ mitt sena biex din il-ġimgħa jpaxxi miljuni ta’ dilettanti tal-mużika madwar id-dinja bil-vuċi tiegħu. Iżda, b’xorti ħażina, ir-realtà hija xort’oħra. Minkejja li l-Eurovision ta’ din is-sena mhux se jsir, il-lirika tal-kanzunetta ta’ Diodato ma waqgħetx fuq widnejn torox hekk kif f’dawn l-aħħar jiem ‘Fai Rumore’ spiċċat kantata minn għexieren ta’ eluf ta’ Taljani mid-djar rispettivi tagħhom. Bħalma jixhdu għadd ta’ filmati fuq il-midja soċjali, bosta Taljani ttawlu mit-twieqi tagħhom, ħarġu fil-gallarijiet u ħonqu l-bjut ta’ darhom biex ilkoll ikantaw għadd ta’ kanzunetti minn qalbhom, b’mod speċjali dik li Diodato rebaħ Sanremo biha. F’dan l-isfond, fkummenti lil tvm.com.mt, mistoqsi x’kienet ir-reazzjoni tiegħu hekk kif waslulu l-ewwel filmati mingħand in-nies, Diodato qal li qatt m’emozzjona ruħu daqshekk tul il-karriera mużikali tiegħu, lanqas dakinhar li rebaħ Sanremo. Diodato spjega li anki jekk il-Eurovision din is-sena se jkollu jinqabeż, il-fatt li bosta għażlu li juru solidarjetà ma’ xulxin permezz tal-kanzunetta tiegħu għalih qisu rebaħ il-lotterija. Fissru, bħala ġest spontanju li m’hawnx prezzu. Mistoqsi jekk qattx żar il-gżejjer Maltin, Diodato qal li qatt ma kellu x-xorti jiġi fostna. Madanakollu, filwaqt li sellem lill-Maltin, qal li ġaladarba l-ajruporti jerġgħu jiftħu l-bibien tagħhom, Malta se tkun fost l-ewwel pajjiżi li bi ħsiebu jżur bi ħġaru."
2020-05-14,Studju tal-immunità juri li 5% tal-Ispanjoli ħadu l-coronavirus,https://www.tvm.com.mt/mt/news/studju-dwar-l-antibodies-fi-spanja-juri-li-5-biss-gew-fkuntatt-mal-virus/,"Skont riżultati preliminari ta’ studju tal-immunità mill-istitut tas-saħħa pubblika Carlos III, kienu biss 5% tal-Ispjanjoli li ġew infetati bil-coronavirus. Fl-istudju ttieħdu kampjuni tad-demm ta’ kważi 70,000 persuna li pparteċipaw fl-istudju. L-istudju sar biex ikun magħruf kemm nies fi Spanja żviluppaw antibodies wara li kienu esposti għall-virus. Studji simili qed isiru f’pajjiżi oħra bil-għan li jgħinu fit-teħid ta’ deċiżjonijiet biex jiġu llaxkati l-miżuri tal-lockdowns. Il-Ministri għas-Saħħa u għax-Xjenzi ta’ Spanja ħabbru r-riżultati preliminari tal-istudju f’konferenza tal-aħbarijiet l-Erbgħa. Iċ-ċifri fl-istudju Spanjol, juru differenzi ġeografiċi sinjifikanti. F’ċerti provinċji, il-prevalenza tal-virus hija seba’ darbiet ogħla minn f’oħrajn. Fil-provinċja ta’ Soria, 14.2% tal-popolazzjoni żviluppaw antibodies wara li kienu esposti għas-SARS-CoV-2. Fir-reġjun ta’ Madrid li huwa kkunsidrat bħala l-epiċentru tal-pandemija fi Spanja, il-prevalenza hi ta’ 11.3%. F’Murcia, Asturias, il-gżejjer Canary u l-bliet ta’ Ceuta u Melilla fl-Afrika ta’ Fuq urew prevalenza ta’ 2%. Dawn iċ-ċifri jindikaw kemm hemm nies li għandhom IgG antibodies, li jieħdu fit-tul sakemm jibdew jidhru u dan ifisser li persuna kienet esposta għall-virus iżda m’għandhiex infezzjoni attiva. Iċ-ċifra globali ta’ Spanja, ta’ 5%, hija bħal ta’ studji oħra f’pajjiżi oħra Ewropej li juru prevalenza ta’ bejn 4% u 5% – rata ħafna aktar baxxa minn dik meħtieġa biex il-popolazzjoni jkollha l-hekk imsejħa herd immunity. Skont l-esperti, ir-rata trid tkun ta’ mill-anqas 60% biex ikun hemm herd immunity. Epidemoloġisti jsostnu li ż-żamma tad-distanza soċjali trid tibqa’ fis-seħħ sakemm jinstab vaċċin. Mod ieħor kif wieħed jista’ jinterpreta dan l-istudju hu li skont ir-riżultati preliminari aktar minn 90% tal-infezzjonijiet bil-Covid-19 fi Spanja, ma nqabdux mis-sistema tas-saħħa. Ċifri uffiċjali juru li sal-bieraħ, it-testijiet kkonfermaw 228,691 każ pożittiv. Iżda l-istudju jissuġġerixxi li aktar minn żewġ miljun persuna setgħu ġew f’kuntatt mal-virus u ma kinux jafu li qed iġorruh. Epidemoloġisti qalu li 5% huwa ekwivalenti għal 2,350,000 każ. Qalu li jekk kien hemm madwar 27,100 mewt ifisser li r-rata tal-imwiet mill-Covid-19 hija ta’ bejn 1% u 1.2%. L-istudju juri wkoll ċifri ta’ prevalenza baxxa fost it-tfal: 1.1% biss ta’ trabi ta’ taħt is-sena kellhom antibodies kontra l-coronavirus; 2.2% fit-tfal ta’ bejn sena u erba’ snin ir-rata u 3% fit-tfal ta’ bejn il-ħamsa u d-disgħa snin. Dan ifisser jew li t-tfal ma ħadux il-virus daqs l-adulti jew li ġisimhom ma ġġenerax antibodies."
2020-05-14,Dawk li fiequ mill-Covid-19 f’Malta qed jgħinu fl-istudji għal trattament,https://www.tvm.com.mt/mt/news/dawk-li-fiequ-mill-covid-19-fmalta-qed-jghinu-fl-istudji-ghal-trattament/,"Ħafna minn dawk li fiequ mill-Covid-19 f’Malta qed jgħinu lill-awtoritajiet tas-saħħa biex jinstab trattament. Is-Supretendent tas-Saħħa, il-Professur Charmaine Gauci, qalet li l-awtoritajiet tas-saħħa qed jittestjaw id-demm ta’ dawk li fiequ u li minn jeddhom offrew din l-għajnuna, biex b’hekk ikun magħruf x’tip ta’ antibodies għandhom. Żiedet li qed isiru wkoll provi kliniċi fuq il-plasma, li huwa l-likwidu fid-demm, biex ikun jista’ jintuża bħala trattament għall-Covid-19. Rigward il-possibiltà li l-virus bidel il-forma, Prof Gauci qalet li għadha għaddejja riċerka fuq il-profil ġenetiku tal-virus. Madanakollu qalet li kollox jindika li dan qed jagħmel l-istess effetti fuq il-persuni li qed jimirdu issa bħal dawk li kienu mardu fil-bidu. Qalet ukoll li s-sintomi f’Malta huma simili għal dawk li qed naraw f’pajjiżi oħra. Prof Gauci tenniet l-appell biex kulħadd jagħmel l-almu tiegħu biex jibqa’ josservaw l-miżuri ħalli r-rati ta’ infezzjoni jibqgħu baxxi. Ara wkoll: 14-il każ ġdid ta’ Covid-19 f’Malta, 7 oħra mfejqa "
2020-05-14,"14-il każ ġdid ta’ Covid-19 f’Malta, 7 oħra mfejqa",https://www.tvm.com.mt/mt/news/14-il-kaz-gdid-ta-covid-19-fmalta-7-ohra-mfejqa/,"Illum kienu kkonfermati 14-il persuna ġodda li rriżultaw pożittivi għall-Covid-19, wara li lbieraħ saru 1,321 test. Fil-bullettin mediku tal-lum, is-Supretendent tas-Saħħa Pubblika, il-Professur Charmaine Gauci qalet li 7 oħra huma ddikjarati mfejqa, biex b’hekk l-ammont ta’ persuni mfejqa s’issa huwa ta’ 443. It-total ta’ każijiet pożittivi f’Malta issa huwa ta’  522 total, li minnhom 73 għadhom attivi. Fost il-każi ġodda hemm healthcare worker ta’ 58 sena li jaħdem f’San Vinċenz de Paul u fit-12 ta’ Mejju beda jħoss sintomi ta’ għejja, sogħla u mnieħru jqattar. Qed isir contact tracing tal-pazjenti u tal-istaff. Healthcare worker ieħor, raġel Malti ta’ 28 sena fl-ENT ward fl-Isptar Mater Dei ukoll irriżulta pożittiv għall-Covid-19. Hu kellu kuntatt ma’ każ ieħor pożittiv u kien diġà fi kwarantina. Beda bis-sintomi ta’ uġigħ ta’ ras, sogħla u dijarea fl-10 ta’ Mejju u ħadem l-aħħar fit-8 ta’ Mejju. Healtcare worker oħra, mara Maltija ta’ 49 sena żviluppat sintomi ta’ sogħla, uġigħ fil-muskoli, deni u għejja fit-12 ta’ Mejju, meta kienet diġà fi kwarantina, wara li kienet f’kuntatt ma’ healthcare worker ieħor li rriżulta pożittiv, fl-istess sala. Ir-raba’ healthcare worker li rriżulta pożittiv huwa raġel ta’ 38 sena li beda juri sintomi fit-13 ta’ Mejju ta’ sogħla u mnieħru jqattar. Mara Maltija ta’ 37 sena kellha kuntatt ma’ każ ta’ healthcare worker li rriżulta pożittiv għall-Covid-19 fil-ġranet li għaddew. Hi kienet diġà kwarantina meta bdiet tħoss sintomi ta’ uġigħ ta’ ras fit-13 ta’ Mejju u nstab li għandha l-virus hi wkoll. Raġel Sudaniż ta’ 23 sena li qed jiġi rikoverat fl-Isptar Karin Grech, instab li għandu l-Covid-19 permezz ta’ testing għall-għarrieda. Huwa ma kellux sintomi. Anzjan ta’ 84 sena li ukoll kien rikoverat fl-Isptar Karin Grech ukoll ma kellux sintomi u rriżulta pożittiv għal coronavirus. Is-seba’ każi l-oħra ġew mill-komunità u l-awtoritajiet ma kellhom l-ebda kuntatt magħhom. Dawn huma żewġ każijiet li ħarġu pożittivi wara li marru l-emerġenza għal affarijiet oħra u sarilhom test ta’ prekawzjoni. Dawn huma raġel Taljan ta’ 44 sena u mara Maltija ta’ 32 sena. Huma ma kellhomx sintomi ta’ Covid-19. Raġel Malti ta’ 33 sena li xtaq jagħmel it-test, ukoll ma kellux sintomi u rriżulta pożittiv. Qed isir risk assessment fil-post tax-xogħol fejn jaħdem u tal-familja tiegħu. Raġel vulnerabbli ta’ 31 sena ukoll ma kellux sintomi u rriżulta pożittiv għall-Covid-19 u issa qed jinżamm għall-osservazzjoni f’isptar Mater Dei. It-tliet każijiet l-oħra kellhom is-sintomi. Raġel Malti ta’ 27 sena ukoll kellu dijarea u rriżulta pożittiv għall-Covid-19. Hu kien qed jaħdem mid-dar u qed isir contact tracing tal-familja tiegħu. Raġel ieħor ta’ 54 sena li beda jħoss sintomi ta’ deni, dijarea uġigħ ta’ żaqq fil-11 ta’ Mejju. Fuq dan il-każ l-awtoritajiet tas-saħħa qed jagħmlu contact tracing tal-familja u ta’ fejn kien jaħdem. Mara mill-Maċedonja ta’ 27 sena li bdiet tħoss sintomi ta’ uġigħ ta’ ras, dijarea, dardir u uġigħ fil-muskoli fid-9 ta’ Mejju. Hi ma kinetx qed taħdem. Il-Professur Gauci qalet li hemm żewġ pazjenti qed jinżammu fl-isptar Boffa, erbgħa oħra fl-isptar St Thomas, wieħed qed jinżamm fl-isptar Mater Dei u tlieta fl-isptar Karin Grech. Segwi hawn il-konferenza: Ara wkoll: Dawk li fiequ mill-Covid-19 f’Malta qed jgħinu fl-istudji għal trattament "
2020-05-14,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19-2/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Waqt il-bulettin mediku tal-bieraħ il-Professur Gauci qalet li kien hemm żewġ każijiet ġodda ta’ Covid-19, u li kienet fiequ żewġ persuni. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-14,Qed jibża’ daqshekk mill-Covid-19 li ma jridx min jieqaf quddiem biebu,https://www.tvm.com.mt/mt/news/qed-jibza-daqshekk-mill-covid-19-li-ma-jridx-min-jieqaf-wara-biebu/,"Resident li jgħix bieb ma’ bieb ma’ furnar f’Ħal Balzan, ilbieraħ qabel bdew jistenbħu r-residenti tal-lokalità, żebaħ b’b’żebgħa ħamra avviż fuq il-bankina quddiem id-dar tiegħu biex in-nies ma jieqfux fuq il-bankina. Malli r-residenti raw il-bankina miżbugħa b’żebgħa ħamra bdew jilmentaw mal-Kunsill Lokali għax ħasbu li kien il-Kunsill Lokali li għamilha. Ilbieraħ filgħodu, is-Sindku ta’ Ħal Balzan Ian Spiteri, tella’ post fuq facebook li permezz tagħha, iċċara li żebgħa fuq waħda mill-bankini tal-lokalità ma kienx xogħol il-Kunsill Lokali. Is-Sindku Spiteri qal li resident “ħa l-liġi b’idejh u għalhekk ġejna (il-Kunsill Lokali) kostretti li ninfurmaw lill-pulizija” filwaqt li għamilha ċara li l-Kunsill mhux se jittollera aġir bħal dan. Qal li l-Kunsill jagħmel minn kollox biex isebbaħ ir-raħal ta’ Ħal Balzan u jżommu nadif. F’kumment lil tvm.com.mt, is-Sindku Spiteri qal li l-istorja taf il-bidu tagħha mill-bidu li feġġgħet l-imxija tal-Covid-19. Qal li dan ir-resident talbu biex tul il-faċċata kollha, jsiru bollards biex min ikun fil-kju jistenna biex jinqeda mill-furnar, ma jinġemgħax quddiem id-dar tiegħu. Kompla jgħid li kien spjega lil dan ir-resident li bollards ma kinux possibbli għax kien ifisser li n-nies iridu jinżlu mill-bankina u jimxu fit-triq b’soġru kbir għal ħajjithom, speċjalment għaliex id-dar tiegħu tinsab f’liwja. Qal li kien spjegalu li se jkellem lill-furnar biex jagħmel tabelli kif fil-fatt għamel, biex juru bi vleġġeġ id-direzzjoni fejn għandhom jistennew in-nies, li kienet id-direzzjoni opposta tad-dar tiegħu. Is-Sindku Ian Spiteri kompla jgħid li minflok grazzi, hu u l-kunsilliera rċevew ittra mingħand dan ir-resident li kopja tagħha ntbagħtet ukoll lid-Deputat Prim Ministru u Ministru għas-Saħħa Chris Fearne, u li fiha heddidhom li jekk hu jew martu jimirdu bil-Covid-19, kien se jżommhom responsabbli. Żied jgħid li wara li l-Kunsill irċieva akkuża serja hekk, unanimament iddeċieda li jwieġeb bl-avukat. Kompla jgħid li għal ftit jiem, il-Kunsill Lokali ħaseb li l-istorja waqfet hemm sakemm ilbieraħ filgħodu stenbaħ għal numru ta’ messaġġi minn residenti rrabjati għax ħasbu li ż-żebgħa fuq il-bankina kien xogħol il-Kunsill Lokali. Qal li l-Kunsill irrapporta għand il-pulizija li ordnaw lir-resident sabiex inaddafha a spejjeż tiegħu. Is-Sindku ta’ Ħal Balzan qal li s’issa ż-żebgħa għadha hemm. Is-Sindku filwaqt li rringrazzja lill-pulizija għall-effiċjenza u l-koperazzjoni tagħhom, qal li jifhem li hemm min huwa mħasseb minħabba l-Covid-19 u għandu jirrikorri għall-għajnuna. Qal li l-Kunsill Lokali kontinwament qed jinforma lir-residenti bid-diversi servizzi li joffri l-Gvern kemm fuq il-paġna tal-Kunsill fuq Facebook, kif ukoll fuq YouSafeBalzan. Appella għar-rispett u l-koperazzjoni tar-residenti fil-konfront tal-membri tal-Kunsill Lokali li qal qed jibqgħu jagħtu servizz u mhux iħallu l-liġi tal-ġungla tirrenja fil-lokalità.  "
2020-05-14,Trump jikkritika l-kawtela tal-awtoritajiet tas-saħħa fuq il-ftuħ tal-iskejjel,https://www.tvm.com.mt/mt/news/trump-jikkritika-l-kawtela-tal-awtoritajiet-tas-sahha-fuq-il-ftuh-tal-iskejjel/,"Il-President tal-Istati Uniti, Donald Trump, ikkritika lid-Direttur tal-Istitut Nazzjonali għall-Allerġiji u l-Mard Infettiv, Anthony Fauci, fuq il-kawtela li dan esprima b’rabta mal-ftuħ mill-ġdid tal-iskejjel. Waqt li kien qed jindirizza lis-Senat, Dr Fauci, li jmexxi t-taskforce fuq il-coronavirus, wissa li jekk il-miżuri tal-lockdown jiġu llaxkati malajr wisq, jaf jiżdiedu l-imwiet. Rigward l-iskejjel, huwa qal li d-deċiżjoni dwar jekk għandhomx jinfetħu mill-ġdid trid tittieħed skont kif tkun is-sitwazzjoni tal-Covid-19 dak iż-żmien, u li m’għandux ikun hemm spekulazzjonijiet minn qabel. Huwa żied li t-tfal mhumiex għal kollox reżistenti għall-virus u l-effetti li din il-marda jista’ jkollha fuqhom m’għandhomx jiġu injorati. Il-President Trump qal li kien sorpriż b’dawn il-kummenti, li qal għalih mhumiex aċċettabbli. Huwa allega li Fauci qed jilgħab fuq il-possibiltajiet kollha, u sostna li l-istatistika uriet li din il-marda ma tolqotx ħafna lit-tfal, u l-uniku eċċezzjoni għandha tkun għal għalliema mdaħħla fiż-żmien, li jitħallew jibqgħu ftit żmien iktar id-dar."
2020-05-14,Ara liema fergħat tal-BOV ħa jiftħu nhar is-Sibt,https://www.tvm.com.mt/mt/news/ara-liema-ferghat-tal-bov-ha-jifthu-nhar-is-sibt-2/,"Il-Bank of Valletta fi stqarrija qal li nhar is-Sibt 16 ta’ Mejju ħames fergħat f’Malta u fergħa f’Għawdex se jkunu miftuħa bejn id-9.00am u 12.30pm. Dawn huma tal-Fgura, tal-Ħamrun, tal-Imsida, tan-Naxxar u tas-Siġġiewi f’Malta u tax-Xewkija f’Għawdex. Il-Bank of Valletta tenna l-appell lill-klijenti biex kemm jista’ jkun jużaw il-mezzi elettroniċi tal-BOV. Qal  ukoll li l-klijenti jistgħu wkoll jinqdew billi jibagħtu email lil [email protected] u jispeċifikaw it-tip ta’ servizz li jeħtieġu, in-numru tal-mowbajl, in-numru tal-Karta tal-Identità u l-fergħa fejn normalment jinqdew. Inkella jistgħu jċemplu fuq +356 2275 3500 mit-Tnejn sal-Ġimgħa 8am sal-4pm. Il-BOV fakkar lill-klijenti biex meta jżuru l-bank jużaw is-saniters provduti kemm fid-dħul u fil-ħruġ mill-fergħa u jneħħu b’mod temporanju l-maskra meta jidħlu fil-fergħa u meta l-uffiċjal tal-Bank jeħtieġ jivverifika identità tal-klijent. Qal li din il-proċedura ma tapplikax għall-klijenti li jilbsu visor. Il-bank fakkar ukoll lill-klijent biex iżommu d-distanza soċjali ta’ żewġ metri anke meta jkunu qedgħin jistennew fil-kju.  "
2020-05-14,Il-WHO twissi li l-coronavirus jista’ jibqa’ fil-komunità anki bil-vaċċin,https://www.tvm.com.mt/mt/news/il-who-twissi-li-l-coronavirus-jista-jibqa-fil-komunita-anki-bil-vaccin/,"L-Għaqda Dinjija tas-Saħħa qalet li l-coronavirus possibilment jista’ jiżvolġi f’virus li jibqa’ fil-komunità, u anki jekk jinstab vaċċin, se jkun meħtieġ sforz qawwi biex il-virus ikun ikkontrollat. Id-direttur tal-emerġenzi tal-WHO, Dr Mike Ryan wissa kontra min qed jistipula xi data jew żmien meta l-virus ikun sparixxa waqt li kien qed jindirizza konferenza f’Ġinevra, l-Iżvizzera. Madwar 300,000 persuna fid-dinja huma rrappurtati li mietu bil-coronavirus, u iżjed minn 4.3 miljun każi kienu reġistrati. In-Nazzjonijiet Maqgħuda intant qalet li l-pandemija kkaġunat stress psikoloġiku madwar id-dinja, u għamlet sejħa lill-pajjiżi biex ipoġġu s-saħħa mentali bħala prijorita fl-istrateġiji mfassla biex ikun ittrattat il-virus."
2020-05-13,ARA: Is-sitwazzjoni f’Ħal Far hekk kif skada ż-żmien tal-kwarantina għall-immigranti residenti,https://www.tvm.com.mt/mt/news/ara-is-sitwazzjoni-fhal-far-hekk-kif-skada-z-zmien-tal-kwarantina-ghall-immigranti-residenti/,"Il-Professur Charmaine Gauci ħabbret li min-nofs il-lejl, il-maġġoranza tal-immigranti fiċ-Ċentru Miftuħ ta’ Ħal Far mhux ser jibqgħu fi kwarantina wara li skada ż-żmien tal-kwarantina. F’inqas minn erbgħa sigħat oħra jagħlaq il-perjodu ta’ kwarantina għal madwar elf immigrant fiċ-Ċentru Miftuħ ta’ Ħal Far. Il-kwarantina bdiet fil-5 t’April wara li nstabu diversi residenti li kellhom l-Covid-19. Bħalissa fuq ġewwa – l-uffiċjali tal- agenzija AWAS bl-għajnuna tat-tradutturi qed jispjegaw lir-residenti l-miżuri maħruġa mill-Awtortiajiet tas-Saħħa u li jridu jsegwu meta jerġgħu lura fil-komunità fosthom dwar l-użu tal-maskra fuq it-trasport pubbliku u ż-żamma tad-distanza soċjali. Aktar kmieni llum, il-Professur Charmaine Gauci spjegat dwar is-sitwazzjoni f’dan iċ-ċentru miftuħ wara l-kwarantina. ”Il-maġġorparti tal-grupp li kien espost għall-aħħar każ li kien hemm fit-30 t’April, allura l-kwarantina tagħlaq llum f’nofs il-lejl u għalhekk dawn jistgħu joħorġu minn kwarantina ħlief erba’ każijiet għaliex kellna 4 każijiet li kienu fi grupp li dawn kellhom l-aħħar kuntatt mal-aħħar każ proprju fl-1 ta’ Mejju u allura dawn il-kwaraninta tagħhom issa tagħlaq il-Ġimgħa.” Għal dawn l-aħħar ġimgħat, uffiċjali tar-Red Cross kienu qed jipprovdu s-servizzi mediċi tagħhom lil din il-komunità. Il-Professur Gauci spjegat li b’kollox kien hawn 50 resident li rriżultaw fil-pożittiv għal Covid-19, bi tlieta minnhom għandhom jinżammu f’iżolament, band’oħra, għax għadhom qed jittestjaw fil-pożittiv L-atmosfera hija waħda trankwilla u tirrifletti s-sitwazzjoni li kien hawn fl-aħħar kważi 40 jum meta r-residenti kkoperaw mal-awtoritajiet. Madwar iċ-ċentru għad hemm suldati mill-First Regiment tal-Forzi Armati li mill-bidu tal-kwarantina kienu madwar il-parametru taċ-ċentru biex ikun assigurat li r-residenti jsegwu l-kwarantina.  "
2020-05-13,"Il-Gvern b’6,000 talba ta’ ripatrijazzjoni mingħand barranin li jinsabu Malta",https://www.tvm.com.mt/mt/news/il-gvern-b6000-talba-ta-ripatrijazzjoni-minghand-barranin-li-jinsabu-malta/,"Il-Gvern irċieva mas-6,000 talba ta’ ripatrijazzjoni mingħand barranin li jinsabu Malta u jixtiequ jerġgħu lura lejn pajjiżhom. Il-parti l-kbira tat-talbiet saru minn ċittadini ta’ pajjiżi barra mill-Unjoni Ewropea. Fl-isfond tal-pandemija mistenni jissokta l-esodu ta’ persuni minn bosta pajjiżi li applikaw mal-Ministeru tal-Affarijiet Barranin biex jerġgħu lura f’pajjiżohom b’titjiriet sussidjati. Il-Ministeru qal mas-6,000 ruħ applikaw fi skema volontarja biex imorru lura f’pajjiżhom. Figuri mill-Ministeru tal-Affarijiet Barranin juru li għal din l-iskema li għalqet nhar il-Ħadd applikaw 5,500 adult u 650 minuri kemm minn pajjiżi mill-Unjoni Ewropea u pajjiżi li mhumiex tal-Unjoni Ewropea. 60% tal-applikazzjonijiet kollha saru minn ċittadini li mhux Ewropej. Il-Ministru Evarist Bartolo stqarr li hemm numru mdaqqas ta’ ħaddiema minn pajjiżi fl-Asja. L-ikbar sfida tagħna se tkun kif se naslu f’dawk il-pajjiżi li huma barra mill-Unjoni Ewropea mhux biss kwistjoni ta’ distanza iżda kwistjoni ta’ x’passi jkunu qed jieħdu huma dwar l-ajruporti. Il-Ministru Bartolo qal li s’issa bl-għajnuna tal-Minsiteru ntbagħtu 660 persuna f’pajjiżi tal-Unjoni Ewropea u 315 ruħ f’pajjiżi oħra Ewropej fosthom l-Albanija."
2020-05-13,Il-KE tapprova skema tal-Gvern ta’ €11.5 miljun għall-produzzjoni ta’ prodotti marbuta mal-imxija tal-Covid-19,https://www.tvm.com.mt/mt/news/il-ke-tapprova-skema-tal-gvern-ta-e11-5-miljun-ghall-produzzjoni-ta-prodotti-marbuta-mal-imxija-tal-covid-19/,"Il-Kummissjoni Ewropea approvat skema mnedija mill-Gvern li taħseb għal nefqa ta’ €11.5 miljun biex tiġi ffinanzjata l-produzzjoni ta’ prodotti marbuta mal-imxija tal-Covid-19, fosthom it-tilqima, ventilaturi u lbies protettiv. Il-Viċi President tal-Kummissjoni Ewropea, Margretht Vestager, qalet li l-iskema Maltija hija kruċjali u konformi mal-qafas Ewropew. L-iskema hija f’forma ta’ għotjiet diretti u inċentivi ta’ taxxa lill-kumpaniji li jridu jimmanifatturaw prodotti u tagħmir mediku fi żmien l-imxija tal-Covid-19."
2020-05-13,Ħadd ma jinqabad f’ġemgħat t’aktar minn 4 persuni f’postijiet pubbliċi,https://www.tvm.com.mt/mt/news/hadd-ma-jinqabad-fgemghat-taktar-minn-4-persuni-fpostijiet-pubblici/,"Għat-tieni jum konsekuttiv, ħadd ma nqabad f’ġemgħat t’aktar minn 4 persuni f’postijiet pubbliċi. L-awtoritajiet wettqu 389 spezzjoni fuq il-kwarantina obbligatorja u ħadd ma nstab jikser dawn ir-regoli. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-13,Total ta’ 30 ħaddiema tas-saħħa infettati bil-Covid-19 s’issa,https://www.tvm.com.mt/mt/news/total-ta-30-haddiema-tas-sahha-infettati-bil-covid-19-sissa/,"Waqt il-konferenza stampa tal-lum, il-Professur Charmaine Gauci qalet li b’kollox s’issa hemm 30 ħaddiema fil-qasam tas-saħħa li ħarġu pożittiv għall-Coronavirus. Hija qalet li mill-ewwel ittieħdu l-miżuri biex tiġi kkontrollata s-sitwazzjoni, dan bis-saħħa tat-testing li għaddej bla waqfien speċjalment ma’ dawk li jaħdmu fl-isptarijiet. Il-Professur Gauci tkellmet ukoll dwar l-istruzzjonijiet speċifiċi dwar il-maskli u lbies protettiv kif u fejn għandu jintlibes mill-ħaddiema tas-saħħa. Isma’ x’qalet il-Professur Gauci fil-konferenza stampa hawn;"
2020-05-13,2 każijiet ġodda ta’ Coronavirus f’Malta – imfejqa 2 oħra,https://www.tvm.com.mt/mt/news/2-kazijiet-godda-ta-coronavirus-fmalta-imfejqa-2-ohra/,"Ikkonfermati 2 każijiet ġodda ta’ Coronavirus f’Malta b’2 persuni oħra jfiqu mill-marda. Waqt konferenza stampa tal-lum, is-Supretendent tas-Saħħa, il-Professur Charmaine Gauci qalet li dawn il-każijiet tal-lum kienu f’kuntatt ma’ persuni oħra li kienu infettati bil-virus. B’kollox ilbieraħ saru 1,143 testijiet bit-total ta’ każijiet attivi issa huwa 66. Dan hekk kif s’issa fiequ 436. L-età ta’ dawk li fiequ tvarja bejn 20-39 sena. Iż-żewġ każijiet li ħarġu pożittivi huma nisa, waħda ta’ 24 sena li kienet tgħix ma’ persuna li kienet diġà marida bil-virus u mara ta’ 33 sena li taħdem Karen Grech bħala healthcare worker. Intant, Prof. Gauci spjegat li s-sitwazzjoni fl-isptar hija stabbli. Dan hekk kif f’Mater Dei m’hemm ħadd, filwaqt li fl-Isptar Boffa hemm tnejn u erbgħa fl-Isptar San Tumas. Fil-bulettin mediku, Prof Gauci tat rendikont tas-sitwazzjoni fiċ-Ċentru l-Miftuħ ta’ Ħal Far fejn spjegat li għajr għal 4 persuni, il-maġġoranza tal-immigranti jistgħu joħorġu minn kwarantina. Dan hekk kif l-aħħar każ ta’ virus fiċ-ċentru kien irraportat fit-30 ta’ April. Spjegat li fiċ-Ċentru ta’ Ħal Far kien hemm 50 każ. Minnhom 43 persuna fiequ mill-virus filwaqt li fadal 7 oħra, li tnejn minnhom għadhom morda u l-5 l-oħra fiequ imma jinsabu fil-perjodu ta’ sebat jiem fi kwarantina. Għall-mistoqsija tal-ġurnalisti, Prof Gauci qalet li s’issa kien hemm 30 ħaddiema tas-saħħa li mardu bil-virus. Segwi l-konferenza stampa hawn:"
2020-05-13,Raġel ta’ 53 sena huwa s-sitt vittma tal-Coronavirus f’Malta,https://www.tvm.com.mt/mt/news/ragel-ta-53-sena-huwa-s-sitt-vittma-tal-coronavirus-fmalta/,"Raġel ta’ 53 sena huwa s-sitt vittma tal-Covid-19 f’Malta. Fi stqarrija maħruġa mill-Ministeru għas-Saħħa ntqal li r-raġel, li kien qiegħed jingħata kura fl-Isptar Mater Dei, kellu numru ta’ kundizzjonijiet mediċi kroniċi oħra. Huwa ġie ttestjat għal-Covid-19 fid-9 ta’ Mejju.  Ir-raġel miet fl-Isptar Mater Dei matul il-lejl.  Il-Ministeru għas-Saħħa, filwaqt li ta l-kondoljanzi lill-familjari tar-raġel, mill-ġdid appella biex il-poplu jsegwi l-appelli tad-Dipartiment tas-Saħħa, għax hekk biss nistgħu nipproteġu lill-aktar vulnerabbli fis-soċjetà tagħna."
2020-05-12,Baqa’ ftit jiem biex inkunu nafu x’kien l-effett tal-illaxkar tal-miżuri f’Malta,https://www.tvm.com.mt/mt/news/baqa-ftit-jiem-biex-inkunu-nafu-xkien-l-effett-tal-illaxkar-tal-mizuri-fmalta/,"Ġimgħa wara li ġew illaxkati restrizzjonijiet bħall-ftuħ mill-ġdid ta’ ħwienet, reġa’ beda l-ivvjaġġar lejn Għawdex għal rikreazzjoni u hu permess li persuni jiltaqgħu fi gruppi sa erba’ persuni flok tlieta; ir-rata ta’ trażmissjoni tal-Coronavirus minn persuna għall-oħra baqgħet taħt iż-żero. Bl-R factor fil-livell ta’ 0.65, l-istatistiku Vincent Marmara qal li iridu jgħaddu ftit aktar ġranet biex ikun magħruf jekk it-tnaqqis tar-restrizzjonijiet kellux effett jew le fuq il-firxa tal-każi ta’ Covid-19 f’Malta. Analiżi xjentifika mill-istatistiku Vincent Marmara tal-każi tal-Coronavirus turi li r-rata ta’ riproduzzjoni tal-virus f’Malta għadha taħt il-wieħed, għalkemm dil-ġimgħa, sal-bieraħ, għoliet ftit għal 0.65. Dan ifisser li kull persuna li għandha l-virus qiegħda titrażmettih lil inqas minn persuna waħda. Dr Marmara spjega li din il-bidla marġinali mhix ġejja għax fil-bidu tal-ġimgħa li għaddiet reġgħu fetħu xi ħwienet. Jekk dan żiedx jew le l-R Factor ikun magħruf fil-ġranet li ġejjin. “Minn din il-ġimgħa wieħed jibda jara l-każijiet li għandna li huma effett tar-restrizzjonijiet li tnaqqsu madwar ġimgħa ilu, u dan importanti li naraw kif qed isegwi l-R factor fil-ġranet li ġejjin.” Mistoqsi dwar jekk ir-rata ta’ riproduzzjoni tikkunsidrax il-persuni li jkollhom il-virus u ma jafux, Dr Marmara qal li l-formula li bih tinħadem l-r factor, tikkunsidra rata sa 80% tal-persuni li jkollhom il-virus u mhumiex mghadduda mill-awtoritajiet tas-saħħa. Il-mudell jassumi li l-maġġoranza assoluta tal-każijiet ma nafux bihom, ħalli nkunu ċerti li mhux inkunu aktar pożittivi milli suppost. Imma qed nghidu li l-maġġoranza tal-kazijiet huma ta’ nies li ma jafux li għandom l-infezzjoni. Biex l-awtoritajiet tas-saħħa jkollhom stampa aktar ċara tal-persuni li għandhom il-virus u ma jafux, Dr Marmara ppropona studju fuq kampjun xjentifiku rappreżentattiv tas-soċjetà. “Survey rappreżentattiv, b’mod xjentifiku, stratified bid-demographics kollha tal-pajjż, l-etajiet, id-distretti, nisa, irġiel, imma mbagħad ser tieħu sample ta’ swabs ta’ nies. Permezz għall-argument li tieħu elf ruħ, inti hemmhekk tkun tista’ tieħu sample rappreżentattiv tal-popolazzjoni kollha.” Dr Marmara qal li dan it-tip ta’ stħarriġ li diġà qiegħed isir f’pajjizi Ewropej, jagħti għarfien ta’ fhiex waslet l-imxija tal-Coronavirus fil-gżejjer Maltin."
2020-05-12,Wasal Malta r-raba’ ajruplan b’konsenja ta’ tagħmir protettiv,https://www.tvm.com.mt/mt/news/wasal-malta-r-raba-ajruplan-bkonsenja-ta-taghmir-protettiv/,"Wasal Malta r-raba’ ajruplan tal-Qatar Airways b’konsenja oħra ta’ tagħmir protettiv għall-professjonisti li jinsabu fuq quddiem fil-ħidma kontra l-COVID-19. S’issa twasslu Malta aktar minn 400,000 kilogramma ta’ tagħmir ta’ din ix-xorta f’erba’ konsenji. Malta għandha ordnati erba’ konsenji oħra."
2020-05-12,Kemm iddum? Tweġġa’? Ara x’jiġri pass pass meta tmur tagħti swab,https://www.tvm.com.mt/mt/news/kemm-iddum-twegga-ara-xjigri-pass-pass-meta-tmur-taghti-swab/,"Jekk qatt kellek kurżità x’jiġri eżatt meta tmur tagħti swab biex jiġi ttestjat għall-Covid-19, issa tista’ ssegwi kollox pass pass. Crew ta’ TVM żar iċ-ċentru tal-ittestjar ta’ Ħal Farruġ, fejn segwa dak li jseħħ meta persuna tmur bil-karozza privata tagħha biex tagħti swab. Ara fil-filmat: TVM tkellem ukoll mal-professjonisti li qed jaħdmu f’dan iċ-ċentru. Ara x’kellhom xi jgħidu: ARA: Kif qed jaħdmu l-professjonisti fiċ-ċentri tal-ittestjar għall-Covid-19? "
2020-05-12,ARA: Kif qed jaħdmu l-professjonisti fiċ-ċentri tal-ittestjar għall-Covid-19?,https://www.tvm.com.mt/mt/news/ara-kif-qed-jahdmu-l-professjonisti-fic-centri-tal-ittestjar-ghall-covid-19/,"TVM iltaqa’ ma’ wħud mill-eroj li ta’ kuljum jiġu wiċċ imb wiċċ ma’ persuni li jistgħu jkunu morda bil-Cornavirus waqt il-ħidma tagħhom fiċ-ċentri ta’ ttestjar għall-Covid-19, fejn persuni jmorru biex jagħtu swab. “Din għalija hi mument li se tkun parti mill-istorja għal dejjem. Kuntent li nista’ nħares lura u ngħid jien kont hemm. Tajt sehmi,” qal Matthew Spiteri, student tal-Mediċina. “Kollha jħobbuni. Hawnhekk sibt familja oħra. Kuntenta ħafna bihom. Naħdem magħhom kuljum. M’għandix xi ngerger,” fissret Annabel Albani Xuereb, Dental Hygienist. “M’jien niddejjaq assolutament xejn. Għandna tim tajjeb. Anzi kull filgħodu nqum u ngħid ‘looking forward’ li naħdmu lkoll flimkien u ngħadduha ħafna,” qal Robert Galea, li hu dentist. Ma kinitx daqshekk faċli għal oħrajn. “Il-fatt li ma kontx qed inżomm it-tifla miegħi d-dar wara li ġejt hawnhekk kienet sitwazzjoni li ma stajtx naċċettaha. Mentalment affettwatni għax jien bdejt inħossni qed nibża’ nersaq lejn in-nies,” qalet Francesca Cardona, Dental Hygienist. “Kellna nieħdu ċerti deċiżjonijiet u nżommu ‘l bogħod mill-familja tagħna,” fisser Jordan Camilleri, li hu tabib. Fi kliem l-ispeċjalisti tas-saħħa pubblika, li kieku ma kienx għal dawn iż-żgħażagħ, l-awtoritajiet tas-saħħa ma kinux ilaħħqu mad-domanda għall-iswabs. “Id-dentisti pereżempju rajniehom anġli meta ġew u l-ewwel jiġu tnejn, tlieta u mbagħad għamlu kuraġġ lil sħabhom u bdew jiġu iżjed,” qal Sascha Reiff, Speċjalist tas-Saħħa Pubblika. L-Ispeċjalisti Sascha Reiff u Amanda Bugeja huma fost dawk li rsistew l-aktar biex mill-ewwel twaqqfu ċ-ċentri tal-iswabs. Fiċ-ċentru ta’ Ħal Farruġ biss, saru madwar 15,000 swab. It-tnejn l-oħra qegħdin Pembroke u x-Xewkija. “Hu iktar safe għal min ikun qed jagħmel l-iswab għax ovvjament it-test qed isir fuq barra u nilħqu ħafna iktar nies hekk, għax l-ammont tan-nies ikun ħafna iktar fast,” qalet Dr Amanda Bugeja. Dr Bugeja qalet li xorta għadhom isiru testijiet fil-komunità għal nies li ma jistgħux joħorġu. “Nibagħtu grupp ta’ speċjalisti d-dar u jsir it-test hemmhekk.” U qabel itemmu ġurnata xogħol, il-professjonisti tas-saħħa jridu jgħaddu mill-aħħar test… kif ineħħu l-ilbies protettiv minn fuqhom. “Hi l-iktar biċċa perikoluża għall-healthworker fejn isiru normalment infezzjonijiet, fejn jiġi infettat il-healthcareworker, ikun waqt dan il-proċess jekk ma jsirx kif suppost,” spjegat Dr Bugeja. Qalet li kollox isir b’reqqa kbira. “L-aħħar li titneħħa hi l-maskra biex ovvjament l-imnieħer u l-ħalq jibqgħu protetti sal-aħħar nett. Jintrema kollox u nerġgħu nużaw l-alkoħol u naħslu jdejna bis-sapun u ilma.” Huma tennew l-appell lill-pubbliku biex ma jillaxkax għax il-virus għadu jdur mas-saqajn. Għal mistoqsijiet dwar iċ-ċentri tal-iswabs wieħed jista’ jċempel fuq 111 jew jibgħat email fuq [email protected] Għal mistoqsijiet dwar ir-riżultati tal-iswab jista’ juża l-email [email protected] Ara wkoll: Kemm iddum? Tweġġa’? Ara x’jiġri pass pass meta tmur tagħti swab "
2020-05-12,Wuhan bi pjani biex tittestja l-11-il miljun resident li jgħix fiha,https://www.tvm.com.mt/mt/news/wuhan-bi-pjani-biex-tittestja-l-11-il-miljun-resident-li-jghix-fiha/,"Il-belt ta’ Wuhan fiċ-Ċina qed tfassal pjan biex il-11-il miljun ċittadin li jgħixu fiha, ikunu ttestjati għall-COVID-19. Il-pjan għadu fi stadju bikri, bir-reġuni kollha fil-belt intalbu jibgħatu id-dettalji dwar kif jista’ jsir dan fi żmien għaxart ijiem. Dan wara li feġġew sitt każijiet ġodda fi tmiem il-ġimgħa. Wuhan, il-belt minn fejn beda jinfirex il-virus, kienet ilha ma tara każ ġdid ta’ coronavirus mit-3 ta’ April. Minkejja li il-belt kienet qed tirritorna għall-ħajja normali wara li damet 11-il ġimgħa f’lockdown, il-każi l-ġodda reġgħu qajmu tħassib dwar kemm jistgħux jibqgħu jillaxkaw il-miżuri."
2020-05-12,Ir-Russja bit-tieni l-ogħla każijiet ta’ coronavirus fid-dinja,https://www.tvm.com.mt/mt/news/ir-russja-bit-tieni-l-oghla-kazijiet-ta-coronavirus-fid-dinja/,"Ir-Russja għandha it-tieni l-ogħla każijiet ikkonfermati ta’ infezzjonijiet mill-Covid-19 wara l-Istati Uniti. Il-pajjiż irrapporta li fl-aħħar 24 siegħa ġew irreġistrati 10,899 każ ġdid u dan skont Johns Hopkins University tella’ l-ammont totali ta’ każijiet għal aktar minn 232,000. Il-kapitali Moska hija l-aktar affetwata. Hemmhekk biss fl-aħħar 24 siegħu kienu rrapportati aktar minn 5,000 każ. Dmitry Peskov, il-kelliem tal-President Russu Vladimir Putin irriżulta pożittiv għall-coronavirus. Huwa kien ikkwotat jgħid li ttieħed l-isptar f’Moska. Peskov ta’ 52 sena ma tax dettalji dwar jekk il-kundizzjoni tiegħu hix serja jew le. Mhux magħruf meta Peskov kien l-aħħar qrib il-President Putin li ilu minn April f’iżolament fir-residenza tiegħu qrib Moska. Hu kien ħa din il-miżura ta’ prekawzjoni wara li żar sptar f’Moska fejn kien hemm pazjenti bil-Covid-19 u ltaqa’ mal-ogħla uffiċjal tat-tobba li aktar tard ħareġ pożittiv għall-virus. Madankollu, fid-9 ta’ Mejju, Putin ħareġ għal ġurnata mill-iżolament biex iċċelebra Jum ir-Rebħa f’Moska. Lejn l-aħħar ta’ April il-Prim Ministru Russu Mikhail Mishustin mar l-isptar fejn irriżulta li hu pożittiv għall-coronavirus."
2020-05-12,Prof Gauci tispjega għalfejn tpoġġew is-sodod fl-università,https://www.tvm.com.mt/mt/news/prof-gauci-tispjega-ghalfejn-tpoggew-is-sodod-fl-universita/,"Wara l-aħbar ta’ jumejn ilu, fejn għadd ta’ swali fl-Università ta’ Malta ġew mibdula fi swali ta’ sptar, ħafna staqsew għalfejn qed jiżdiedu s-sodod meta l-ammont ta’ każijiet ta’ Covid-19 f’Malta għadu stabbli. Is-Supretendent tas-Saħħa, Charmaine Gauci, spjegat li mill-bidu l-awtoritajiet riedu li jkunu pprerparati għall-massimu ta’ pazjenti li jifilħu jieħdu, biex jekk jiżdiedu l-każijiet ikollna s-sodod li hemm bżonn. Qalet li anki jekk is-sitwazzjoni qegħda taħt kontoll, ma nistgħux nintelqu u ngħidu li qegħdin tajjeb, iżda rridu nibqgħu nħejju għal kull eventwalità. Fakkret li kif jasal Ottubru jibda jkollna l-influwenza, fejn jiżdiedu n-nies li jkollhom bżonn jidħlu l-isptar, u għalhekk jekk ikun hemm pazjenti tal-influwenza u pazjenti bil-Covid-19 f’daqqa jaf ikun hemm domanda għal iktar sodod. Ara wkoll: 3 każijiet ġodda ta’ Covid-19 f’Malta, anzjan ħareġ mill-ITU "
2020-05-12,Ma nistgħux nerġgħu nibdew nitgħannqu u nieħdu b’idejn xulxin,https://www.tvm.com.mt/mt/news/ma-nistghux-nergghu-nibdew-nitghannqu-u-niehdu-bidejn-xulxin/,"Minkejja li ġew illaxkati xi miżuri u n-numru ta’ każijiet ta’ Covid-19 jidher li baqa’ stabbli, is-Supretendent tas-Saħħa Charmaine Gauci saħqet li ma nistgħux immorru lura għal ċertu użanzi li kellna, bħat-tgħanniq jew li nieħdu b’idejn xulxin. Għall-mistoqsija ta’ TVM rigward l-ibbukkjar ta’ farmhouses u vilel, speċjalment f’Għawdex, Prof Gauci sostniet li għadu mhux żmien li familji jitħalltu ma’ familji oħra, u allura min imur vaganza f’dawn il-postijiet għandu jmur biss mal-familja tiegħu. Għall-mistoqsijiet tal-ġurnalisti b’rabta mal-pjani ta’ pajjiżi oħra, Prof Gauci fakkret li f’Malta qatt ma konna taħt lockdown bħal pajjiżi oħra, ħlief li żammejna ġewwa lill-anzjani u nies vulnerabbli. Qalet li f’Malta rnexxielna nikkontrollaw is-sitwazzjoni u nżommu n-numri stabbli għax l-awtoritajiet ħadmu skont l-evalwazzjonijiet tar-riskju. Prof Gauci qalet li għalhekk il-miżuri jiġu llaxkati wara li jkunu saru dawn l-evalwazzjonijiet u ġew ikkunsidrati l-kriterji kollha, u indikat li wieħed ma jistax jispekula minn qabel fuq liema miżuri se jiġu rtirati u meta se jinfetħu ċertu stabbilimenti. L-istess fid-dawl tal-ivjaġġar, fejn Ryanair ħabbret li se terġa’ tibda ttir minn Lulju. Fir-rigward tal-iskejjel, qalet li l-atoritajiet tas-saħħa qed jaħdmu mal-awtoritajiet edukattivi fuq pjan kif jistgħu jerġgħu jiftħu l-iskejjel u miżuri ta’ mitigazzjoni li jridu jittieħdu, iżda dawn huma biss tħejjijiet għal meta naslu fil-punt li l-iskejjel ikunu jistgħu jinfetħu mill-ġdid. Ara wkoll: 3 każijiet ġodda ta’ Covid-19 f’Malta, anzjan ħareġ mill-ITU "
2020-05-12,"3 każijiet ġodda ta’ Covid-19 f’Malta, anzjan ħareġ mill-ITU u mar id-dar",https://www.tvm.com.mt/mt/news/3-kazijiet-godda-ta-covid-19-fmalta-anzjan-hareg-mill-itu/,"3 persuni ġodda irriżultaw pożittivi għall-Covid-19, iżda ħadd ma kien ikkonfermat li fieq. Għalhekk l-ammont ta’ persuni mfejqa s’issa huwa ta’ 434. Fil-bullettin mediku tal-lum, is-Supretendent tas-Saħħa Pubblika, il-Professur Charmaine Gauci, qalet li l-każijiet il-ġodda rriżultaw minn 1,341 swab li saru lbieraħ. S’issa rriżultaw pożittivi 506 persuna, waqt li t-total ta’ każi attivi llum huwa ta’ 67. Prof Gauci qalet li l-aħbar tajba hija li r-raġel ta’ 72 sena li kien fuq ventilator inħareġ mill-ITU u llum mar id-dar. Qalet li t-tliet każijiet il-ġodda huma kuntatti ta’ każijiet oħra li rriżultaw pożittivi għall-Covid-19 fil-jiem li għaddew. Dawn huma raġel Malti ta’ 58 sena li ma kellux sintomi u huwa kuntatt tal-omm u l-bint li rriżultaw pożittivi lbieraħ. Iż-żewġ każijiet l-oħra huma ta’ healthworkers, raġel ta’ 54 sena u mara ta’ 44 sena. Dawn ħarġu pożittivi wara li saru testijiet wara risk assessment li għamlu l-awtoritajiet u iddentifikaw minn seta’ kien espost għall-virus wara li rriżultaw każi pożittivi fl-isptar Mater Dei ftit tal-jiem ilu. Qalet ukoll li sallum hemm 30 healthcare worker fl-isptar Mater Dei li rriżultaw pożittivi għall-virus. Il-Professur Gauci qalet hemm tliet pazjenti rikoverati fl-isptar Boffa, tlieta oħra fl-isptar St Thomas u pazjent li jinsab f’qagħda kritika fl-ITU. Tista’ ssewgi l-konferenza hawn: Ara wkoll: Ma nistgħux nerġgħu nibdew nitgħannqu u nieħdu b’idejn xulxin Prof Gauci tispjega għalfejn tpoġġew is-sodod fl-università "
2020-05-12,DALWAQT: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/dalwaqt-is-supretendent-tas-sahha-bl-ahhar-aggornamenti-dwar-il-covid-19/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Waqt il-bulettin mediku tal-bieraħ il-Professur Gauci qalet li kien hemm seba’ każijiet ġodda ta’ Covid-19, u li kienet fieqet persuna waħda. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-12,Grupp ta’ kważi 100 persuna infettata bil-virus fil-Korea t’Isfel minn stabbilimenti tad-divertiment,https://www.tvm.com.mt/mt/news/grupp-ta-kwazi-100-persuna-nfettata-bil-virus-fil-korea-tisfel-minn-stabbilimenti-tad-divertiment/,"Fil-Korea t’Isfel, ġew rappurtati 94 każ ġdid ta’ coronavirus li huma marbuta mal-istabbilimenti tad-divertiment. Iż-żieda fil-każi ġodda ta’ coronavirus fil-Korea t’Isfel wasslet biex reġgħu ingħalqu l-ħwienet tax-xorb u postijiet tad-divertiment fil-kapitali Seoul minħabba l-biża’ tat-tieni mewġa ta’ infezzjonijiet waqt li l-pajjiż qed jipprova jillaxka xi miżuri tal-lockdown. L-awtoritajiet tal-pajjiż issa pposponew il-ftuħ mill-ġdid tal-iskejjel li kellhom jiftħu din il-ġimgħa. Il-każijiet il-ġodda huma marbuta ma’ raġel ta’ 29 sena li fi tmiem il-ġimgħa li għaddiet, ħareġ bil-lejl fid-distrett popolari f’Seoul, Itaewon. Il-Korea t’Isfel kienet irreaġixxiet malajr u kien irnexxielha żżomm taħt kontrol l-ewwel mewġa tal-pandemija tant li l-istrateġija li użat kienet spiss meqjusa bħala storja ta’ suċċess. Iżda l-proċess ta’ contact tracing f’dan il-każ qed ikun diffiċli għall-awtoritajiet minħabba l-fatt li xi stabbilimenti kienu jiġbdu lejhom klijenti mill-komunità LGBTIQ li xi wħud taw isem b’ieħor jew numru tat-telefon falz meta daħlu fl-istabbiliment għaliex fil-pajjiż għad hemm stigma fil-konfront ta’ din il-komunità. Uffiċjali tas-Saħħa issa qed joffru li jagħmlu testijiet b’mod anonimu. Il-Korea t’Isfel terġa’ timponi restrizzjonijiet wara żieda fil-każi ġodda ta’ Covid-19 "
2020-05-11,Il-Covid-19 jaf jagħmel ħsara dejjiema lill-organi interni,https://www.tvm.com.mt/mt/news/il-covid-19-jaf-jaghmel-hsara-dejjiema-lill-organi-interni/,"Il-Covid-19, f’dawk il-pazjenti li jkunu f’qagħda kritika, jaf iħalli ħsara dejjiema fl-organi interni fosthom il-qalb, il-fwied u l-kliewi. Il-midja internazzjonali rrappurtat li l-Covid-19 jaf iwassal għal kundizzjonijiet kroniċi minħabba l-infjammazzjoni qawwija li jikkawża l-virus. Waqt il-konferenza stampa tal-lum, il-Professur Charmaine Gauci qalet li l-biċċa l-kbira tal-pazjenti f’Malta ma kienux f’kundizzjoni kritika u għalhekk mhemmx dan ir-riskju. Hija kompliet tgħid li dawk il-pazjenti li kellhom bżonn il-kura fl-isptar se jibqgħu jingħataw l-attenzjoni medika fl-outpatients."
2020-05-11,7 każijiet ġodda ta’ Covid-19 f’Malta u tfiq persuna,https://www.tvm.com.mt/mt/news/7-kazijiet-godda-ta-covid-19-fmalta-u-tfiq-persuna/,"Seba’ każi ġodda bil-Covid 19 instabu fl-aħħar 24 siegħa. Is-Supretendent tas-Saħħa Pubblika, il-Professur Charmaine Gauci qalet li persuna fl-età bejn 10 u 19-il sena fieqet, biex b’hekk issa t-total ta’ nies li fiequ hu ta’ 434 u bis-seba’ każi ġodda, għad baqa’ 64 każ ta’ persuni li għandhom il-virus. Fil-bullettin mediku l-Professur Gauci spjegat li s-7 każi ġodda nstbau wara li saru 778 swab ieħor. Il-każi l-ġodda huma ta’ omm ta’ 41 sena u ta’ bintha ta’ sentejn. Hemm cluster ieħor ta’ 3 persuni marbuta ma’ 3 każi oħra li nstabu fis-sala tal-ENT fl-isptar Mater Dei. L-aħħar tliet każi huma ta’ healthcare worker Maltija ta’ 47 sena, Malti ieħor li jaħdem fl-istess sala li għandu 24 sena, u maltija ta’ 26 sena. L-aħħar tnejn ma kellhom l-ebda sintomi u nstabu pożittivi mit-testijiet ta’ rutina li jsiru fl-isptar. Il-Professur Gauci qalet li f’dawn il-każi kollha qed isiru t-testijiet ma’ kull min kien f’kuntatt magħhom. Każ ieħor hu ta’ Malti ta’ 41 sena li jaħdem bħala healthcare worker fl-isptar Karin Grech u wkoll ma kellu l-ebda sintomi. L-aħħar każ hu ta’ Maltija ta’ 30 sena li ma kellha l-ebda sintomi imma akkumpanjat lis-sieħeb tagħha li kellu xi sintomi, iżda waqt li s-sieħeb tagħha kien negattiv, hi rriżultat pożittiva għall-virus bis-sieħeb tagħha qed jinżamm fi kwarantina. Mill-64 każ attiv, 8 biss qed jinżammu fl-isptarijiet. Wiehed fl-ITU u ieħor fl-Infections Diseases Unit tal-isptar Mater Dei, 3 fl-isptar Boffa u 3 oħra fl-isptar St Thomas.   TVM staqsa lill-Professur Gauci jekk din iż-żieda fil-każi tirriflettix il-fatt li ġimgħa ilu bdew jiġu illaxkati xi miżuri. “Kellna numru ta’ każi li żdiedu. In-numri tagħna huma żgħar allura jvarjaw ħafna, però rridu naraw ukoll li kellna numru ta’ każijiet minn dawn li kellna kemm ilbieraħ u wkoll illum li kienu relatati ma’ xulxin li aħna sibnihom propju għax konna qegħdin nagħmlu dan il-contact tracing. Allura aħna rridu nkomplu għaddejjin matul din il-ġimgħa ħalli naraw x’inhu l-impatt tar-rilaxx tal-miżuri li propju għamilna l-ġimgħa l-oħra. Il-Professur Gauci qalet li b’din iż-żieda fl-aħħar ġranet, ir-rata ta’ trażmissjoni telgħet għal iżjed minn wieħed. “Il-fatt li jitlagħek għal ftit fuq il-1 imma mbagħad jerġa jinżel ukoll tiġi meħuda bħala kunsiderazzjoni meta aħna nkunu qegħdin fit-transmission phase.” Mistoqsija fuq ilmenti li qraba ta’ anzjani f’San Vinċenz de Paul qed jitħallew biss 10 minuti ħdejn qrabathom li jkunu bil-griżma tal-morda, il-Professur Gauci qalet li dawn qed jingħataw eċċezzjoni li jarawhom, iżda l-ħin irid jibqa’ ikun kontrollat biex l-anzjani f’San Vinċenz jibqgħu protetti mill-virus. Il-Professur Gauci tenniet l-appell tagħha biex il-pubbliku jibqa’ jsegwi l-istruzzjonijiet u enfasizzat li l-ħajja ma tistax tkun kif kienet qabel."
2020-05-11,Fin-12:30pm: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-bl-ahhar-aggornamenti-dwar-il-covid-19-5/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Waqt il-bulettin mediku tal-bieraħ il-Professur Gauci qalet li lbieraħ kien hemm 6 każijiet ġodda. Hija ħabbret ukoll li fiequ sitt persuni oħra biex l-ammont ta’ persuni ddikjarati mfejqa issa telgħu għal 433 persuna minn 496 persuna li rriżultaw pożittivi għall-Covid-19. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-11,"3,000 maskra b’xejn għall-Għawdxin li jinżlu jaħdmu Malta",https://www.tvm.com.mt/mt/news/3000-maskra-bxejn-ghall-ghawdxin-li-jinzlu-jahdmu-malta/,"Mil-lum il-Ministeru għal Għawdex beda jqassam l-ewwel 1,000 maskra mingħajr ħlas lill-ħaddiema Għawdxin li qegħdin jinżlu Malta għax-xogħol, kemm għal dawk li jaħdmu mas-settur pubbliku kif ukoll għal dawk li jaħdmu mas-settur privat. B’kollox se jkunu qegħdin jingħataw 3,000 maskra b’xejn, li huma tad-drapp u għalhekk jistgħu jinħaslu u jintużaw diversi drabi. Il-maskri jistgħu jibdew jinġabru mil-lum, mill-Home Assist Office li jinsab fl-Experimental Farm, Triq l-Imġarr, ix-Xewkija. L-uffiċċju jkun miftuħ mit-Tnejn sal-Ġimgħa bejn it-8am u t-3pm fejn qed tjiġi mitlub lil kull min imur jiġbor il-maskra biex jippreżenta l-karta tal-identità."
2020-05-11,"Jingħataw 22,000 maskra b’xejn lid-djar tal-anzjani u tal-persuni b’diżabilità",https://www.tvm.com.mt/mt/news/jinghataw-22000-maskra-bxejn-lid-djar-tal-anzjani-u-tal-persuni-bdizabilita/,"22,000 maskra ngħataw bla ħlas lid-djar tal-anzjani u tal-persuni b’diżabilità minn Norwex Malta u l-Corinthia Group. Il-maskri li ngħataw huma fost l-ogħla kwalità tal-għamla N95. L-għotja se tkompli tgħin biex f’dawn iż-żminijiet iebsa jkomplu jiġu mħarsa kemm dawk vulnerabbli u anke l-ħaddiema li jaħdmu fosthom."
2020-05-11,Covid-19: 22 persuna jingħataw multa f’Jum l-Omm,https://www.tvm.com.mt/mt/news/covid-19-22-persuna-jinghataw-multa-fjum-l-omm/,"22 persuna ngħataw multa ta’ €100 kull wieħed waqt ir-rondi kontinwi li l-Pulizija u Environmental Health Officers qed jagħmlu biex jassiguraw li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fit-315-il spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-10,Il-PM Ingliż iħabbar pjani biex jillaxka xi miżuri tal-lockdown,https://www.tvm.com.mt/mt/news/il-pm-ingliz-ihabbar-pjani-biex-jillaxka-xi-mizuri-tal-lockdown/,"“Dan mhux iż-żmien li jintemm il-lockdown din il-ġimgħa.” qal il-Prim Ministru tar-Renju Unit Boris Johnson. Minflok il-pajjiż se jkun qed jillaxka ftit mill-miżuri li hemm fis-seħħ. F’indirizz lin-nazzjon, Johnson qal li n-nies għandhom joħorġu għax-xogħol jekk ma jistgħux jaħdmu mid-dar. Qal li minn nhar l-Erbgħa in-nies se jkunu jistgħu joħorġu jagħmlu eżerċizzju mbasta josservaw ir-regola tad-distanza soċjali. Qal ukoll li hemm il-ħsieb li l-iskejjel jerġgħu jiftħu fl-1 ta’ Ġunju, l-ewwel l-iskejjel tal-primarja, u anki xi ħwienet, filwaqt li xi oqsma mill-industrija tal-ospitalità jistgħu jiftħu f’Lulju. Qal li dalwaqt jasal iż-żmien li tkun imposta kwarantina fuq nies li jidħlu fil-pajjiż bl-ajru. Boris Johnson saħaq li l-Gvern Ingliż mhux se jiddejjaq jerġa’ jimponi restrizzjonijiet jekk jerġgħu jibdew ifeġġu każi ġodda ta’ Covid-19. Sadattant, fl-Iskozja, fl-Irlanda ta’ Fuq u f’Wales, il-lockdown ġie estiż sat-28 ta’ Mejju."
2020-05-10,Żieda ta’ nies bla saqaf fuq rashom: bil-COVID-19 Dar Papa Franġisku nbidlet f’residenza lejl u nhar,https://www.tvm.com.mt/mt/news/zieda-ta-nies-bla-saqaf-fuq-rashom-bil-covid-19-dar-papa-frangisku-nbidlet-fresidenza-lejl-u-nhar/,"Il-Caritas osservat li mindu faqqgħet il-pandemija, żdiedu n-nies li ħabbtu l-bieb ta’ Dar Papa Franġisku li fiċ-ċirkustanzi ma baqgħetx tilqa’ biss nies biex ikollhom fejn jorqdu mal-lejl iżda nbidlet bħala residenza għal min m’għandux fejn joqgħod. Apparti każi li kienu jmorru qabel, bħal nies bil-vizzju tad-droga jew problemi ta’ saħħa mentali, issa żdiedet ir-realtà ta’ nies li għax spiċċaw bla xogħol m’għandhomx flus biex iħallsu l-kera. Television Malta tkellem ma’ żewġt irġiel li qed jagħmlu programm ta’ riabilitazzjoni mid-droga fil-Komunità San Blas li fissru kif il-vizzju kien ħallihom bla saqaf fuq rashom. Beda bid-droga ta’ 15-il sena. Iżżewweġ u jgħid li beda jħobb id-droga iżjed minn martu: “Ġennint lill-familja tiegħi. Kelli l-business kissirtu wkoll. Kelli d-dar kissirtha wkoll. Spiċċajt begħt kulma kelli. Spiċċajt lanqas għandi fejn noqgħod u b’erba’ garbage bags ħwejjeġ.” Kien iħallat id-droga max-xorb: “Spiċċajt ħadd ma jissaportini. Kulħadd jaħrabni.” Saħansitra warrab lil demmu: “Kelli tifel ta’ 5 snin. Ma bdejtx narah. Abbandunajtu.” Waqt li issa ilu ġimgħat imċaħħad mill-għeżież minħabba l-Covid-19, jinsab determinat li jtemm il-programm ta’ riabilitazzjoni b’suċċess: “Mhu se nħalli xejn, la l-Corona u lanqas xejn, li jwaqqagħni fejn kont.” Fl-istess ilma raġel ieħor li kif mititlu ommu spiċċa minn ġot-taġen għal ġon-nar: “Flus tibda tara. Tibda tarahom drogi. Bdejt nimmanipula lil kulħadd anki lill-kuġina u z-zija.” Daħal fis-sqaq tal-użura: “Għandi ammont sostanzjali ta’ dejn. Kelli n-nies jiġru warajja. Iħabbtuli d-dar.” Spiċċa m’għandux fejn joqgħod: “Din iddeċidiet sidt il-kera li twaqqafni u toħodli l-post jiġifieri anke hi kienet konxja x’qed jiġri fid-dar. Ma riditnix hemm bil-Malti. Illum il-ġurnata ninsab homeless.” Dawn ir-residenti taċ-Ċentru San Blas isibu spalla f’ħaddiema bħal Joe Borg, li ilu jaħdem mal-Caritas iktar minn 20 sena: “Ir-rutina tax-xogħol inbidliet għax qed nagħmlu erbat ijiem xogħol straight hawnhekk u mbagħad għandna erbat ijiem barra.” Minkejja li qed iqatta’ inqas ħin mal-għeżież tiegħu, Joe Borg għandu familja oħra f’San Blas: “Affettwatni iżjed minn x’ħin noħroġ minn dik il-gate ‘l barra. Ġieli jaqbduni d-dwejjaq għax sejjer id-dar fil-verità.” Id-Direttur tal-Caritas, Anthony Gatt, qal li mindu faqqgħet l-imxija żdiedu n-nies li ħabbtu l-bibien ta’ Dar Papa Franġisku: “Għandek ċirkustanza ta’ nies li tilfu x-xogħol jew naqqsilhom ix-xogħol u allura pereżempju kienu fil-kera u issa ma jistgħux ilaħħqu.” Minn xelter ta’ emerġenza għal-lejl imħaddem mill-Caritas, il-Gvern u l-Fondazzjoni Alfred Mizzi, f’dawn iċ-ċirkustanzi Dar Papa Franġisku nbidlet f’residenza lejl u nhar għal dawn in-nies. Xelter ieħor ta’ emerġenza – Dar Maria Dolores – inbidlet f’post għal dawk fi kwarantina wara li ġew negattivi għat-test u m’għandhomx fejn jgħixu għalihom. Is-Sur Gatt qal li l-Caritas qed tkun ta’ spalla wkoll għal nies li waqgħu fil-vizzju tax-xorb għax kellhom jissakkru d-dar minħabba l-pandemija."
2020-05-10,"“Li ngħin lil ħaddieħor writtha mingħand ommi” – Charmaine Gauci, omm ta’ poplu",https://www.tvm.com.mt/mt/news/li-nghin-lil-haddiehor-writtha-minghand-ommi-charmaine-gauci-omm-ta-poplu/,"Tal-lum kien tassew Jum l-Omm speċjali u differenti. TVM iltaqa’ mal-Professur Charmaine Gauci, omm li fl-aħħar ġimgħat saret fost l-aktar persuni popolari f’Malta; popolarità li ma fittxithiex hi iżda hi riżultat taċ-ċirkustanzi tal-COVID-19. Fiha ħafna Maltin jaraw il-figura ta’ omm; omm ta’ poplu f’mument ta’ sfida. Mal-Professur Gauci, Ruth Castillo ltaqgħet fl-uffiċċju tagħha. waqt li kienet qed taħdem fuq l-aħħar każi li rriżultaw pożittivi u tħejji għall-bulettin mediku tal-ġurnata. “Huwa jum l-omm li hu differenti għaliex hemm iktar ħidma imma għalija wkoll huwa jum l-omm differenti għaliex fiżikament ma nistax inkun qrib ta’ommi u tal-kunjata. allura nifhem li l-aqwa rigal li nista’ nagħtihom huwa dak li nkomplu nagħtuhom il-protezzjoni mis-saħħa.” Il-kartolini ta’ ringrazzjament fl-uffiċċju, għall-ħidma tagħha matul il-pandemija tal-coronavirus, huma xhieda ta’ kemm il-poplu hu grat lejn is-Supretendent tas-Saħħa Pubblika, il-Professur Charmaine Gauci, li fiha l-Maltin raw figura ta’ omm f’dan il-mument ta’ sfida. “Hija responsabilità kbira li tara li ħafna nies anke jibdew jarawk bħala ‘role model’ ukoll li jsegwu x’qed tgħid.” Il-Professur Gauci hija omm żagħżugħ ta’ 24 sena. Għaliha, il-valuri tal-ħajja li għadditilha ommha huma indispensabbli. Issemmi l-enfasi li tpoġġi lil ħaddieħor qabilha. “Li tgħin lil ħaddieħor, dik żgur writha mingħand ommi, u jien niftakar li dejjem anke meta konna żgħar hi kienet dejjem l-aħħar. Dejjem aħna l-ewwel u hi l-aħħar, li hija xi ħaġa li meta kont żgħira ma kontx nifhimha, imma fhimtha l-aktar proprju meta sirt jien omm. Tgħinni kuljum u kull meta nċemplilha tgħidli ħu ħsieb tiegħek innifsek.” Fl-aħħar ġimgħat, max-xogħol ta’ Supretendent tas-Saħħa Pubblika, żdied dak marbut mal-pandemija, li qalet tagħmlu ma’ tim ta’ speċjalisti u tobba tas-saħħa pubblika. Minħabba f’hekk, il-ħin fid-dar naqas ħafna. “Jifhmu li hemm id-dar kullimkien karti, kullimkien dokumenti x’naqra, li anke x’ħin imur id-dar irid inkompli bix-xogħol tiegħi, però jifhmuha u tagħtihom sodisfazzjon li huma parti minn din il-ġlieda kontra dan il-virus.” Qalet li l-akbar sodisfazzjon għaliha huma d-drabi meta jkun hemm ftit każi u l-mod kif qed jaħdem it-tim tagħha – b’ħafna voluntiera li qed jagħtu daqqa t’id. Mill-banda l-oħra, weġgħa kbira kienet kull telfa li kien hemm kawża tal-virus. “Kull mewt li jkollna dik għalija hija telfa. Aħna qegħdin hawnhekk biex ngħinu lill-poplu Malti jkun f’saħħtu u nevitaw l-imwiet.” Tistqarr li l-aktar deċiżjoni iebsa kienet meta ngħaqlu l-ħwienet minħabba l-impatt li din id-deċiżjoni seta’ kellha fuq id-dħul ta’ ħafna ħaddiema. “Jien inqis kull emozzjoni tan-nies u x’ħa jiġri b’kull deċiżjoni li nieħdu, u b’hekk b’dak il-bilanċ inti tipprova tolqot lil kulħadd. Tifhem li hemm nies li jkunu qed ibatu, u għad għandna nies li qed ibatu, u dawn nissimpatizza ħafna magħhom, imma nifhem li aħna qed nagħmlu mill-aħjar biex inaqqsu t-tbatija hemm barra.”"
2020-05-10,ARA: Jintlemħu jilagħbu l-futbol fil-grawnd Tal-Qroqq,https://www.tvm.com.mt/mt/news/ara-jintlemhu-jilaghbu-l-futbol-fil-grawnd-tal-qroqq/,"Żewġ gruppi mdaqqsin ta’ ġuvintur illejla ntlemħu jilgħabu l-futbol fil-grawnd tal-università ta’ Malta f’Tal-Qroqq. Minbarra l-gruppi li kienu qed jilgħab il-futbol, jidhru wkoll persuni oħra jagħmlu l-eżerċizzju, iżda dawn qegħdin waħedhom jew f’koppji. Skont l-aħħar avviż legali, mhux permess li jkun hemm iktar minn 4 persuni miġbura fi grupp f’post pubbliku, u min jinqabad jeħel multa. TVM infurmat li l-Pulizija marru fuq il-post u ħadu azzjoni wara li waslilhom rapport."
2020-05-10,Jerġa’ jitfaċċa l-Covid-19 f’Wuhan iċ-Ċina minn fejn beda jinfirex,https://www.tvm.com.mt/mt/news/jerga-jitfacca-l-covid-19-fwuhan-ic-cina-minn-fejn-beda-jinfirex/,"Jerġa’ jitfaċċa l-Covid-19 fiċ-Ċina inkluż f’Wuhan minn fejn beda jinfirex il-virus. Bejn ilbieraħ u llum, ġew irrapportati 14-il każ ġdid ta’ Coronavirus fiċ-Ċina. Minnhom, żewġ każi biss kienu impurtati. F’dan il-perjodu, ma kinux irrapportati mwiet. L-għadd ta’ persuni infettati huwa ta’ 83,994. Skont informazzjoni minn John Hopkins University, b’kollox fiċ-Ċina mietu 4,637 persuna bil-virus. L-awtoritajiet tas-saħħa Ċiniżi qalu li hemm kważi 800 persuna li għandhom il-virus iżda m’urew l-ebda sintomi. Huma għadhom qed jinżammu l-isptar għall-osservazzjoni. Ara wkoll: Jiem wara li l-Ġermanja reħiet xi miżuri żdiedu l-każijiet ġodda ta’ coronavirus Il-Korea t’Isfel terġa’ timponi restrizzjonijiet wara żieda fil-każi ġodda ta’ Covid-19 "
2020-05-10,Jiem wara li l-Ġermanja reħiet xi miżuri żdiedu l-każijiet ġodda ta’ coronavirus,https://www.tvm.com.mt/mt/news/jiem-wara-li-l-germanja-rehiet-xi-mizuri-zdiedu-l-kazijiet-godda-ta-coronavirus/,"Jiem wara li l-Ġermanja reħiet il-miżuri ta’ lockdown, l-għadd ta’ każijiet ġodda ta’ Coronavirus reġgħu żdiedu. Dan kien ikkonfermat mill-awtoritajiet tas-saħħa li qed iwssu li l-persuni infettati qed iferrxu l-virus f’iktar minn persuna waħda. Din l-aħbar ħarġet waqt li eluf ta’ Ġermaniżi ħarġu jipprotestaw biex jintemmu għal kollox il-miżuri tal-lockdown. Iktar kmieni din il-ġimgħa, il-Kanċillier tal-Ġermanja, Angela Merkel, illaxkat għadd ta’ miżuri li wasslu fost oħrajn għall-ftuħ tal-ħwienet ta’ kull xorta u l-bidu mill-ġdid tal-Kampjonat Ġermaniż tal-futbol. Fil-pajjiż hemm iktar minn 169,000 persuna infettati bil-virus. B’kollox, mietu 7,400 persuna. Ara wkoll: Il-Korea t’Isfel terġa’ timponi restrizzjonijiet wara żieda fil-każi ġodda ta’ Covid-19 "
2020-05-10,Covid-19: Sodod flok siġġijiet fi swali tal-Università ta’ Malta,https://www.tvm.com.mt/mt/news/klassijiet-fl-universita-jinbidlu-fi-swali-tal-isptar-ghal-kaz-ta-emergenza/,"Swali tal-binja li tinsab fid-dħul prinċipali tal-Università ta’ Malta qed jinbidlu fi swali temporanji tal-isptar f’każ ta’ emerġenza. Fi stqarrija maħruġa mill-Uffiċċju tad-Deputat Prim Ministru u Ministeru għas-Saħħa ntqal li l-Fondazzjoni għas-Servizzi Mediċi (FMS) għaddejja b’xogħlijiet infrastrutturali biex numru ta’ swali fil-Gateway Building, iservu bħala estenzjoni tal-Isptar Mater Dei. Intqal li s-swali temporanji se jkunu kapaċi jilqgħu fihom 42 sodda ġdida u se jintużaw jekk pajjiżna jaffaċċja l-bżonn ta’ iktar sodod milli jiflaħ l-Isptar Mater Dei. Fi żjara fuq il-post fi tmiem il-ġimgħa, id-Deputat Prim Ministru u l-Ministru għas-Saħħa Chris Fearne qal li qed jittieħdu l-prekawzjonijiet kollha biex pajjiżna jkun lest għal kull eventwalità tal-Covid-19, hekk kif għad hemm il-possibilità tat-tieni mewġa ta’ każijiet. Id-Deputat Prim Ministru qal li mill-bidu tal-pandemija, l-awtoritajiet tas-saħħa kienu proattivi biex pajjiżna jkun ippreparat għal kollox, u li b’din l-inizjattiva pajjiżna se jkun preparat ukoll għall-każijiet tal-influwenza li normalment jolqtu lil pajjiżna lejn Novembru, hekk kif din is-sena jista’ jkun li jkollna l-Covid u l-influwenza flimkien. Il-Kap Eżekuttiv tal-FMS Carmen Ciantar spjegat li din it-trasformazzjoni saret f’inqas minn ġimagħtejn."
2020-05-10,Testijiet għall-Covid-19 fost l-immigranti abbord il-Captain Morgan,https://www.tvm.com.mt/mt/news/testijiet-ghall-covid-19-fost-l-immigranti-abbord-il-captain-morgan/,"Is-Supretendent tas-Saħħa Pubblika, il-Professur Charmaine Gauci qalet li qed isiru swabs test lill-immigranti li jinsabu abbord il-vapur tal-Captain Morgan. Hija qalet li kienu diġà saru t-testijiet fuq l-ewwel grupp li ġie trasferit fuq id-dgħajsa u s-Sibt filgħaxija l-awtoritajiet tas-saħħa Maltin għamlu t-testijiet fuq il-bqija tal-immigranti li kienu trasferiti aktar tard abbord il-vapur. Qalet li l-awtoritajiet iridu jagħtu l-kura meħtieġa lil kulħadd u t-testijiet qed jiġu eżaminati fil-laboratorju ta’ Mater Dei biex b’hekk l-awtoritajiet jassiguraw li m’hemmx il-virus fost dawn il-persuni. Qalet li dawn l-immigranti qegħdin fi spazju ristrett flimkien u għalhekk jekk ikun hemm każ ta’ Covid-19, l-awtoritajiet iridu jaqbduh mill-ewwel. Il-Professur Gauci qalet ukoll li saru wkoll testijiet fuq l-immigranti vulnerabbli ddaħħlu Malta, u dawn s’issa kollha rriżultaw fin-negattiv."
2020-05-10,Għal issa mhux rakkomandat li tilbes il-maskra barra,https://www.tvm.com.mt/mt/news/ghal-issa-mhux-rakkomandat-li-tilbes-il-maskra-barra/,"Is-Supretendent tas-Saħħa Charmaine Gauci qalet li f’dan l-istadju mhux rakkomandat li tintlibes il-maskra barra. Mistoqsija dwar ir-riskju li l-Covid-19 tittieħed anki fi spazju miftuħ, Prof Gauci ċċarat li għalkemm ir-riskju ta’ trażmissjoni ġewwa huwa ikbar, il-virus xorta jista’ jinfirex barra. Qalet li huwa għalhekk li dejjem importanti li wieħed iżomm distanza ta’ żewġ metri minn ħaddieħor, u jobdi l-liġi biex ma joqgħodx f’post pubbliku fi grupp ta’ iktar minn 4 persuni. Madanakollu sostniet li għal issa m’hemmx rakkomandazzjoni biex tintlibes il-maskra barra mill-ħwienet u fuq il-karozza tal-linja. Qalet li min irid jilbisha barra wkoll huwa liberu li jagħmel dan, iżda importanti li jilbisha sew u ma joqgħodx imiss wiċċu. Ara wkoll: 6 każijiet ġodda ta’ Covid-19 f’Malta, 6 oħra mfejqa "
2020-05-10,Is-saħħa hi l-aqwa rigal li tistgħu tagħtu lill-omm – żommu d-distanza,https://www.tvm.com.mt/mt/news/is-sahha-hi-l-aqwa-rigal-li-tistghu-taghtu-lill-omm-zommu-d-distanza/,"Waqt li awgurat Jum L-Omm lill-ommijiet kollha, is-Supretendent tas-Saħħa Charmaine Gauci qalet li bħalha omm tifhem kemm huwa importanti li wieħed iħaddan lil uliedu miegħu, iżda fakkret fl-importanza li tinżamm id-distanza soċjali huwa llum. Prof Gauci qalet li rridu nifhmu li dan huwa Jum L-Omm b’differenza, u l-aqwa rigal li nistgħu nagħtu lill-ommijiet, speċjalment dawk vulnerabbli, huwa r-rigal tas-saħħa, u għalhekk għandna nevitaw li nesponihom għall-coronavirus. Ara wkoll: 6 każijiet ġodda ta’ Covid-19 f’Malta, 6 oħra mfejqa "
2020-05-10,"6 każijiet ġodda ta’ Covid-19 f’Malta, 6 oħra mfejqa",https://www.tvm.com.mt/mt/news/6-kazijiet-godda-ta-covid-19-fmalta-6-ohra-mfejqa/,"6 persuni ġodda ġew ikkonfermati pożittivi għall-Covid-19, waqt li 6 oħra fiequ. Fil-bullettin mediku tal-lum, is-Supretendent tas-Saħħa Pubblika, il-Professur Charmaine Gauci, qalet li l-każijiet il-ġodda rriżultaw minn 1,120 swab li saru lbieraħ. S’issa rriżultaw pożittivi 496 persuna, waqt li t-total ta’ każi attivi llum huwa ta’ 58, hekk kif 433 huma mfejqa u 5 tilfu ħajjithom. Il-każijiet il-ġodda jinkludu mara Maltija ta’ 48 sena li kienet diġà fi kwarantina peress li ommha rriżultat pożittiva għall-virus aktar kmieni din il-ġimgħa. Il-mara bdiet tesperjenza nuqqas ta’ xamm fit-8 ta’ Mejju. Każ ieħor huwa ta’ raġel Malti ta’ 51 sena li s-Sibt beda jħoss uġigħ ta’ ras u uġigħ fi griżmejh. Il-Professur Gauci qalet li huwa jaħdem għal rasu u għaddej contact tracing mal-membri tal-familja tiegħu. Raġel ieħor Malti ta’ 89 sena ukoll irriżulta pożittiv għall-Covid-19. Huwa kien fl-istess kamra fl-isptar Karen Grech mal-anzjan li kien miet xi jiem ilu. Il-Professur Gauci qalet li meta kienu għamlulu t-test wara l-mewt tal-anzjan, kien irriżulta negattiv għall-virus iżda wara li fl-aħħar sigħat żviluppa d-deni u s-sogħla, l-awtoritajiet irrepetew it-test u ħareġ pożittiv għall-Covid-19. Qalet li reġgħu saru 15-il test fuq il-pazjenti u fuq firxa usa ta’ staff fl-isptar li kollha ġew negattivi. It-tliet każi l-oħra jinkludu żewġ healthworkers, żewġ nisa waħda ta’ 27 sena u l-oħra ta’ 25 sena li kellhom kuntatt ma’ xulxin u bdew bis-sintomi ta’ uġigħ fi griżmejhom fis-7 ta’ Mejju. Il-Professur Gauci qalet li saru tmien testijiet fis-sala tal-ENT fejn jaħdmu u filwaqt li sebgħa ħarġu negattivi, pazjent ta’ 53 sena li kellu qtugħ ta’ nifs, irriżulta pożittiv. Il-healtworkers kellhom is-sintomi waqt li kienu xogħol  u għalhekk l-awtoritajiet qed jagħmlu monitoraġġ tas-sitwazzjoni. Il-Professur Gauci qalet li qed jinżammu żewġ persuni pożittivi għall-Covid-19 fl-isptar Mater Dei , tliet fl-isptar Boffa u tlieta oħra fl-isptar St Thomas. Tista’ ssegwi l-konferenza hawn: Ara wkoll: Testijiet għall-Covid-19 fost l-immigranti abbord il-Captain Morgan Is-saħħa hi l-aqwa rigal li tistgħu tagħtu lill-omm – żommu d-distanza Għal issa mhux rakkomandat li tilbes il-maskra barra "
2020-05-10,ARA: Baqgħu jitħarrġu minkejja li ’l bogħod mill-grawnds u l-gyms,https://www.tvm.com.mt/mt/news/ara-baqghu-jitharrgu-minkejja-li-l-boghod-mill-grawnds-u-l-gyms/,"L-isport u l-eżerċizzju kienu fost ħafna attivitajiet li ntlaqtu mill-Covid-19, b’bosta atleti li kienu sfurzati jieqfu mit-taħriġ minħabba l-għeluq tal-grawnds u l-gyms. L-isport kollu tista’ tgħid li ntlaqat b’xi mod jew ieħor, kemm dak ipprattikat f’timijiet u anki l-isport individwali. Fil-ħajja tal-atleta kull waqfien mit-taħriġ, anki jekk ikun biss għal ftit ġimgħat, jagħmel differenza kbira, u wieħed irid jaħdem ħafna biex jerġa’ jirkupra l-livell li jkun laħaq qabel waqaf mit-taħriġ. Huwa għalhekk li diversi timijiet u klabbs ħadu l-inizjattiva li jorganizzaw lezzjonijiet virtwali għall-istudenti tagħhom. Minbarra l-inizjattiva tal-MFA bi programmi fuq it-televiżjoni li jgħinu lill-atleti jkomplu bit-taħriġ, diversi nurseries tal-futbol qed jużaw il-midja soċjali biex ixandru lezzjonijiet virtwali. Sessjonijiet ta’ taħriġ virtwali qed isiru wkoll minn għadd ta’ klabbs madwar Malta li jipprattikaw l-arti marzjali u d-difiża personali. Il-kuntatt mill-qrib ħafna li normalment jirrikjedi dan it-taħriġ meta pprattikat fil-gym jagħmlu wieħed mill-iktar attivitajiet fiżiċi diffiċli għal dan iż-żmien, iżda ħafna klabbs xorta waħda sabu mod kif jaħdmu fuq it-tekniki mal-istudenti b’mod virtwali. L-inizjattivi ta’ lezzjonijiet ta’ taħriġ b’mod virtwali minn timijiet u klabbs sportivi jsegwu wkoll l-inizjattiva ta’ Sport Malta, li bil-kampanja Be Active At Home tħeġġeġ lill-pubbliku jiċċaqlaq b’mod divertenti u b’eżerċizzji li jistgħu jsiru kważi minn kulħadd. RITRATT: (fuq nett) Tifel ta’ 4 snin jitħarreġ ma’ Fgura Nursery waqt lezzjoni virtwali"
2020-05-10,Fin-12:30pm: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-bl-ahhar-aggornamenti-dwar-il-covid-19-4/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Waqt il-bulettin mediku tal-bieraħ il-Professur Gauci qalet li Spanjol ta’ 34 sena huwa l-unika persuna li nstabet pożittiva minn 1,006 testijiet li saru. Hija ħabbret ukoll li fiequ tmien persuni oħra biex l-ammont ta’ persuni ddikjarati mfejqa issa telgħu għal 427 persuna minn 490 persuna li rriżultaw pożittivi għall-Covid-19. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-10,Il-Korea t’Isfel terġa’ timponi restrizzjonijiet wara żieda fil-każi ġodda ta’ Covid-19,https://www.tvm.com.mt/mt/news/il-korea-tisfel-terga-timponi-restrizzjonijiet-wara-zieda-fil-kazi-godda-ta-covid-19/,"Żieda fil-każi ġodda ta’ coronavirus fil-Korea t’Isfel wasslet biex reġgħu ingħalqu l-ħwienet tax-xorb u postijiet tad-divertiment fil-kapitali Seoul minħabba l-biża’ tat-tieni mewġa ta’ infezzjonijiet waqt li l-pajjiż qed jipprova jillaxka xi miżuri tal-lockdown. Il-Korea t’Isfel irrapportat 34 każ ġdid ta’ Covid-19 fl-aħħar 24 siegħa. Dan kien l-akbar ammont ta’ każijiet ġodda f’xahar u b’hekk telgħu għal 10,874 il-każi ta’ coronavirus f’dan il-pajjiż. Il-Korea t’Isfel kienet irreaġixxiet malajr u kien irnexxielha żżomm taħt kontrol l-ewwel mewġa tal-pandemija tant li l-istrateġija li użat kienet spiss meqjusa bħala storja ta’ suċċess. Iżda s-Sibt, jiem wara li l-pajjiż irrilaxxa ftit mir-restrizzjonijiet, is-Sindku ta’ Seoul ordna l-għeluq mill-ġdid tal-ħwienet tax-xorb u postijiet tad-divertiment minħabba l-biża’ ta’ “splużjoni ta’ infezzjonijiet.” Il-każijiet il-ġodda huma marbuta ma’ raġel ta’ 29 sena li fi tmiem il-ġimgħa li għaddiet, ħareġ bil-lejl fid-distrett popolari f’Seoul, Itaewon. Issa l-awtoritajiet tas-saħħa fil-pajjiż qed jaħdmu qatigħ biex isibu u jittestjaw lil madwar 1,510 persuna li żaru l-istess postijiet fejn kien dan ir-raġel. Il-President tal-Korea t’Isfel Moon Jae-in qal li din iż-żieda fl-infezzjonijiet qed turi li anki meta l-pajjiż jkun f’sitwazzjoni stabbli, se jfeġġu infezzjonijiet ġodda fi kwalunkwe ħin. F’indirizz lin-nazzjon huwa qal li l-pajjiż ma jistax ma jibqax fuq allert għall-virus u saħaq li ma tistax itemm is-sitwazzjoni qabel tintemm."
2020-05-10,ARA: Għal uliedhom dawn il-ħaddiema huma l-aqwa eroj,https://www.tvm.com.mt/mt/news/ara-ghal-uliedhom-dawn-il-haddiema-huma-l-aqwa-eroj/,"“Mhux faċli li tkun omm u taħdem,” stqarret Carmen Attard, waħda mill-ħaddiema fil-qasam tas-saħħa li tidher f’filmat li xandar il-Ministeru għas-Saħħa u li ddedikah lill-ommijiet kollha b’mod partikolari dawk li jaħdmu fil-qasam tas-saħħa. Fil-filmat jidhru diversi ommijiet li jaħdmu fil-qasam tas-saħħa u tfal ta’ ħaddiema li fi kliem it-tfal stess ommijiethom jagħmlu xogħol imprezzabbli biex isalvaw il-ħajjiet filwaqt li għalihom huma l-akbar eroj. Fost affarijiet oħra Andreana Pace Tahir u Lucienne Brincat jitkellmu dwar il-valuri li għaddewlhom ommijiethom, bħal li ma jaqtgħu qalbhom qatt u li jkunu ta’ għajnuna għal ħaddieħor. Meta tkun omm hija responsabilità għal ħajjtek,” tgħid Christina Cassar filwaqt li rrakkontat kif bintha mardet meta kienet qed tagħmel l-eżamijiet tal-aħħar tal-università u kellha tieqaf. Huma jistqarru l-għafsa ta’ qalb li kemm ilhom fis-seħħ ir-restrizzjonijiet, qed ikollhom iżommu ‘l bogħod mill-għeżież tagħhom."
2020-05-10,Obama jikkritika t-tmexxija ta’ Trump fuq il-Covid-19,https://www.tvm.com.mt/mt/news/obama-jikkritika-t-tmexxija-ta-trump-fuq-il-covid-19/,"Qabżu l-4 miljun il-każi konfermati ta’ coronavirus li ġew irrappurtati madwar id-dinja. Aktar minn 277,000 persuna tilfu ħajjithom kawża ta’ dan il-virus. Aktar minn kwart tal-każi u terz tal-imwiet jinsabu fl-Istati Uniti, fejn qed ikun irrappurtat li mietu 77,000 u waqt li 1.2 miljun irriżultaw fil-pożittiv għall-Covid-19. Waqt telefonata privata, intqal li l-eks President Barack Obama kkritika l-mod kif Donald Trump aġixxa fil-kriżi, u qal li r-rispons tal-gvern kien diżastru kaotiku. Intqal ukoll li huwa ħeġġeġ lill-eks ħaddiema tiegħu biex jappoġġjaw lill-kandidat Presidenzjali Joe Biden u jaħdmulu fit-tim elettorali. L-esperti qed iwissu li l-għadd vera ta’ infezzjonijiet madwar id-dinja x’aktarx huwa ferm ogħla, hekk kif f’għadd ta’ pajjiżi ma sarux biżejjed testijiet. Fl-istess waqt qed isiru allegazzjonijiet minn diversi sorsi, fosthom tobba fl-Istati Uniti, li qed jgħidu li n-numri qed jiġu minfuħa, u li pazjenti li jmutu b’kundizzjonijiet oħra qed jiġu ddikjarati li mietu bil-Covid-19. L-għadd ta’ mwiet f’diversi pajjiżi, inkluż Spanja, beda nieżel, għalkemmm hemm tħassib li t-tneħħija ta’ wħud mir-restrizzjonijiet jistgħu jwasslu għat-tieni mewġa ta’ infezzjonijiet."
2020-05-09,29 persuna mmultati llum u persuna tinstab tikser il-kwarantina obbligatorja,https://www.tvm.com.mt/mt/news/29-persuna-mmultati-llum-u-persuna-tinstab-tikser-il-kwarantina-obbligatorja/,"29 persuna ngħataw multa ta’ €100 kull wieħed waqt ir-rondi kontinwi li l-Pulizija u l-Environmental Health Workers qed jagħmlu biex jassiguraw li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, persuna nstabet tikser il-kwarantina obbligatorja fit-354 spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-09,X’se jiġri mis-sajf?,https://www.tvm.com.mt/mt/news/xse-jigri-mis-sajf/,"Is-sajf wara l-bieb hekk kif beda jisħon it-temp, twalet il-ġurnata u anke beda l-ġenn biex kulħadd imur il-baħar. Iżda bosta qed jistaqsu din is-sena, minħabba l-pandemija, x’se jsir mis-sajf kif nafuh aħna? Waqt il-konferenza stampa tal-lum, il-Professur Charmaine Gauci qalet li qed isiru diskussjonijiet bejn l-Awtorità tat-Turiżmu u l-awtoritajiet tas-saħħa biex jaraw x’ mezzi ta’ mitigazzjoni wieħed jista’ jieħu. Dawn il-mezzi għalissa għadhom qed jiġu diskussi biex tiġi kkontrollata l-imxija tal-Covid-19 fuq il-bajjiet, fejn jinġemgħu n-nies.  "
2020-05-09,L-isbaħ rigal għal Jum l-Omm huwa li żżomm id-distanza…,https://www.tvm.com.mt/mt/news/l-isbah-rigal-ghal-jum-l-omm-huwa-li-zzomm-id-distanza/,"L-appell tal-Professur Charmaine Gauci lill-ulied għal Jum l-Omm huwa biex iżommu ‘l bogħod minn ommhom. Hekk kif għada hija l-festa ta’ Jum l-Omm, il-Professur Gauci mill-ġdid reġgħet appellat għall-kawtela. Dan qalitu waqt il-konferenza stampa tal-lum fejn qalet li din is-sena se jkun Jum l-Omm differenti mis-soltu. Hija appellat lill-ulied li għandhom ommijiethom anzjani, biex jagħtuhom l-isbaħ rigal dak ta’ protezzjoni u saħħa billi jżommu d-distanza minnhom. Il-Professur Gauci talbet ukoll biex tinżamm id-distanza soċjali fiċ-ċimiterji hekk kif bosta jmorru jżuru l-ommijiet li ġew nieqsa f’dan il-jum iddedikat għalihom.  "
2020-05-09,Każ ġdid ta’ Coronavirus f’Malta – imfejqa 8 oħra,https://www.tvm.com.mt/mt/news/kaz-gdid-ta-coronavirus-fmalta-imfejqa-8-ohra/,"Spanjol ta’ 34 sena huwa l-unika persuna li nstabet pożittiva minn 1,006 testijiet li saru lbieraħ. Dan qalitu s-Supretendent tas-Saħħa Charmaine Gauci waqt konferenza tal-aħbarijiet. Fuq nota pożittiva, Prof Gauci ħabbret li fiequ tmien persuni oħra. B’hekk s’issa fiequ 427 persuna minn 490 persuna li kienu pożittivi. Dan ifisser li bħalissa hawn 58 persuna morda bil-Covid-19.  L-età ta’ dawk li fiequ tvarja bejn 20 u 59 sena. Prof Gauci qalet li bħalissa hemm 7 persuni l-isptarijeit, 4 fl-Isptar Boffa, tnejn fl-Isptar San Tumas, u pazjent f’Mater Dei."
2020-05-09,Fin-12:30 – Is-Supertendent għas-Saħħa Pubblika tindirizza konferenza stampa dwar il-Covid-19,https://www.tvm.com.mt/mt/news/fin-1230-is-supertendent-ghas-sahha-pubblika-tindirizza-konferenza-stampa-dwar-il-covid-19/,"Is-Supretendent għas-Saħħa Pubblika, il-Professur Charmaine Gauci se tindirizza konferenza stampa fin-12:30 dwar l-aħħar żviluppi tas-sitwzzjoni lokali marbuta mal-Covid-19. Il-konferenza stampa se tixxandar dirett fuq TVM, Radju Malta, tvm.com.mt u l-paġna Fcaebook ta’ TVM."
2020-05-09,Il-VAT imposta fuq il-maksri u l-face shields se tinżel minn 18% għal 5%,https://www.tvm.com.mt/mt/news/il-vat-imposta-fuq-il-maksri-u-l-face-shields-se-tinzel-minn-18-ghal-5/,"Il-VAT imposta fuq il-facemasks u l-face shields se tinżel minn 18% għal 5%. Dan tħabbar mill-Ministru għall-Ekonomija, Investiment u Negozji Żgħar Silvio Schembri wara li tħabbar il-prezz massimu għall-face masks li se jinbiegħu b’95c u face shields b’€5. It-tnaqqis fit-taxxa tal-VAT daħal fis-seħħ mil-lum permezz ta’ avviż legali ppubblikat. Il-Ministru Schembri spjega li l-ispiżeriji se jiġu kkumpensati wkoll għad-differenza bejn il-limitu massimu tal-prezzijiet imħabbar u l-prezz li bih kienu nxtraw oriġinarjament l-oġġetti. Dan se jiġi implimentat permezz tal-iskema ta’ sussidju COVID-19 tal-maskli mmirata biex tgħin lill-ispiżeriji sabiex itaffu t-telf ikkawżat mill-ispejjeż bl-ingrossa kawża tal-introduzzjoni tal-limitu massimu, filwaqt li jiġu ssalvagwardjati wkoll l-interessi tal-pubbliku. L-iskema tista’ tiġi aċċessata online permezz tas-sit: http://mimcol.com.mt/covid-19-masks-subsidy/ u se tkun amministrata minn Mimcol li taqa’ taħt l-awspiċi tal-Ministeru għall-Ekonomija, Investiment u Negozji Żgħar Il-partijiet kollha eliġibbli għall-iskema ta’ sussidju ta’ COVID-19 tal-maskli se jingħataw rifużjoni għal stokkijiet ta’ maskla kirurġika li jintremew wara li nxtraw matul il-perjodu mis-17 ta’ April sa mhux aktar tard mill-4 ta’ Mejju 2020. Ir-rifużjoni tirrifletti d-differenza bejn il-prezz bl-ingrossa mixtri (VAT inkluża) u l-limitu ta’ €0.95, li ma jeċċedix €0.70 għal kull maskla. L-applikanti għandhom jipprovdu referenzi għall-invoices inkluż l-livelli tal-kwantità tal-istokk u l-prezzijiet tax-xiri li sar matul dan l-istess perjodu. Għall-finijiet ta’ verifika, l-applikanti jistgħu jkunu soġġetti għal spezzjoni indipendenti u fuq il-post biex ikun aċċertat li t-talbiet huma veri u ġusti irrispettivament miċ-ċertifikazzjoni tal-accountant tal-applikant. Għal aktar tagħrif wieħed jista’ jibgħat email fuq [email protected]."
2020-05-09,"Fir-Renju Unit, il-Gvern qed jaħseb biex idaħħal l-14-il ġurnata kwarantina għal kull min jidħol fil-pajjiż",https://www.tvm.com.mt/mt/news/fir-renju-unit-il-gvern-qed-jahseb-biex-idahhal-l-14-il-gurnata-kwarantina-ghal-kull-min-jidhol-fil-pajjiz/,"Linji tal-ajru fir-Renju Unit qalu li l-gvern qed jaħseb biex idaħħal l-14 ġurnata kwarantina għal kull min jidħol ir-Renju Unit. Huma ddeskrivew dan il-pass bħala daqqa ta’ ħarta kbira lill-avjazzjoni tal-ajru imma anke fuq l-ekonomija inġenerali. Ir-restrizzjoni l-ġdida mistennija tidħol fis-seħħ fl-aħħar tax-xahar. Intant fl-Italja fejn il-każi ta’ mwiet kien l-ogħla fl-Unjoni Ewropea – iktar minn tletin elf, ir-restrizzjonijiet bdew jitneħħew imma tobba f’Milan iddeskrivew is-sitwazzjoni f’din il-belt bħala bomba li tista’ tisplodi f’kull ħin."
2020-05-09,11-il persuna b’multa wara li kienu f’ġemgħa ta’ aktar minn 4 persuni,https://www.tvm.com.mt/mt/news/11-il-persuna-bmulta-wara-li-kienu-fgemgha-ta-aktar-minn-4-persuni/,"11-il persuna lbieraħ ingħataw multa ta’ €100 kull wieħed waqt ir-rondi kontinwi li l-Pulizija u l-Environmental Health Officers qed jaghmlu biex jassiguraw li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, ilbieraħ ħadd ma nstab jikser il-kwarantina obbligatorja fit-367 spezzjoni li saru fl-aħħar 24 siegħa. Mindu bdew isiru l-ispezzjonijiet saru aktar minn 25,000 spezzjoni mill-awtoritajiet fuq il-kwarantina obbligatorja. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet"
2020-05-08,L-aħħar tmiem il-ġimgħa bla futbol – deċiżjoni dwar il-kampjonat Malti 10 ijiem oħra,https://www.tvm.com.mt/mt/news/l-ahhar-tmiem-il-gimgha-bla-futbol-decizjoni-dwar-il-kampjonat-malti-10-ijiem-ohra/,"Għad-dilettanti tal-futbol dan x’aktarx li se jkun l-aħħar tmiem il-ġimgħa mingħajr futbol. Minn bħal għada ġimgħa mistenni jitkompla l-kampjonat fil-Ġermanja, u f’Ġunju possibilment fl-Italja u l-Ingilterra. F’Malta, id-dilettanti jinsabu fuq ix-xwiek dwar jekk il-kampjonat tal-ogħla diviżjoni hux se jkomplu jew le, deċiżjoni li l-President tal-MFA, Bjorn Vassallo, qal li se tittieħed għaxart ijiem oħra skont il-pariri tal-awtoritajiet tas-saħħa u skont linji gwida mill-UEFA li tamministra l-futbol fl-Ewropa. Mis-16 ta’ Mejju, id-dilettanti tal-futbol li ilhom aktar minn xahrejn sajmin mil-loghob se jkunu jistgħu jerġgħu jibdew isegwu l-futbol fil-Ġermanja, l-ewwel pajjiż fl-Ewropa fejn il-kampjonat se jkompli minkejja l-imxija tal-Coronavirus. F’Malta, l-Assoċjazzjoni tal-futbol diġà ħassret il-kampjonati kollha, għajr l-aktar wieħed segwit, tal-BOV Premier. Il-President tal-MFA, Bjorn Vassallo, qal li waqt li jifhem l-istennija tad-dilettanti tal-futbol, id-deċiżjoni formali se tittieħed fit-18 ta’ Mejju. “L-Assoċjazzjoni tiddeċiedi fuq is-salvagwardja tar-regolamenti tagħha u l-linji gwida tal-FIFA u tal-UEFA biex aħna nkunu ċerti li niddeċiedu b’mod trasparenti u kemm jista’ jkun nagħtu ġustizzja.” L-awtoritajiet tas-saħħa mhux jikkommettu ruħhom jekk l-attivitajiet sportivi jistgħux ikomplu minn Ġunju li ġej. Stqarrew li kollox jiddependi minn jekk is-sitwazzjoni hux se tibqa’ stabbli jew le. Il-President tal-MFA qal li l-Assoċjazzjoni hi marbuta ma’ żewġ dati partikolari li ġew imposti mill-UEFA li tamministra l-futbol fl-Ewropa. Sal-25 ta’ Mejju l-MFA trid tavżaha hux se tkompli bil-kampjonat tal-ogħla diviżjoni jew le, u sal-20 ta’ Lulju trid tibagħtilha l-ismijiet tal-erba’ timijiet Maltin li se jikkompetu fil-kompetizzjonijiet tal-UEFA. F’każ li l-Kampjonat ma jkomplix, l-erba’ clubs huma magħrufa. “Hemmhekk hi ċara ħafna fejn il-UEFA titkellem fuq mertu sportiv tal-klassifika 2019/20, wasalna sal-20 ġurnata, sa issa hemm klassifika u dik trid tiġi rispettata,” qal il-President tal-MFA. F’każ li l-kampjonat tal-ogħla diviżjoni jitkompla, l-MFA ħejjiet pjan imfassal mit-tobba tagħha biex tkun imħarsa s-saħħa ta’ kulħadd, fosthom li l-aħħar erbgħin partiti għat-tmiem tal-istaġun jintlagħbu bil-bibien magħluqa fi tliet grounds – L-istadium Nazzjonali, is-Centenary u l-Ħamrun, b’logħba waħda fihom kuljum sabiex filgħodu kull stadium jiġi ffumigat. F’kull ground mhux se jitħallew jidħlu aktar minn 180 persuna, fosthom plejers, uffiċjali u ġurnalisti. Is-Sur Vassallo qal li l-futbol iħaddem aktar minn 1,200 full-time, li ħafna minnhom qed igawdu mill-għajnuna li qed tipprovdi l-Malta Enterprise. Qal li wara l-pandemija l-futbol se jinbidel. “M’hemmx dubju li trid issir reviżjoni tal-budgets finanzjarji,” qal is-Sur Vassallo. Il-President tal-MFA qal li bidla oħra mistennija hija li jkun hemm clubs professjonali u oħrajn dilettanti, bit-tama li l-futbol Malti jagħmel progress internazzjonalment."
2020-05-08,“Ilni bl-istess maskra għaxart ijiem” – Missjunarju u tabib Għawdxi fil-Perù,https://www.tvm.com.mt/mt/news/ilni-bl-istess-maskra-ghaxart-ijiem-missjunarju-u-tabib-ghawdxi-fil-peru/,"L-isptar ikkollassa, 80 tabib huma morda u uħud mietu, il-mediċini huma skarski u fil-belt qed imutu bil-coronavirus mal-40 persuna kuljum. Din hi s-sitwazzjoni ta’ kriżi li qed jiffaċċja bħalissa l-missjunarju Għawdxi, Dun Raymond Portelli, li huwa wkoll tabib fil-belt ta’ Iquitos fil-Perù. Waqt li l-knisja tal-post xtrat impjant tal-ossiġnu għall-kura tal-pazjenti u qed tirsisti biex tixtri oħrajn, ma’ Television Malta Dun Raymond appella għall-għajnuna biex ikun jista’ jsalva l-ħajjiet. “Tlifna l-kontroll. L-isptarijiet have collapsed u ħafna tobba mietu hawn f’Iquitos. Qegħdin imutu bejn wieħed u ieħor 40 persuna kuljum,” qal Dun Raymond Portelli. Dun Raymond Portelli, li barra li huwa missjunarju hu wkoll tabib, qal li f’xahar il-pandemija tal-coronavirus fil-belt ta’ Iquitos fil-Perù marret għall-agħar. L-isptarijiet mhumiex ilaħħqu mal-għadd ta’ persuni infettati bil-virus u t-tobba lanqas għandhom l-ilbies meħtieġ biex jipproteġu lilhom infushom. “M’għandniex ingwanti, m’għandniex PPEs, ilni b’maskra n95 naħseb ilni għaxart ijiem bl-istess maskra għax m’hawnx,” qal Dun Raymond Portelli. Bħalissa Dun Raymond, li ilu jagħti servizz pastorali u mediku f’Iquitos għal aktar minn 20 sena, qed jagħti kura kuljum lil madwar 60 pazjent bil-coronavirus. Fi kliem Dun Raymond stess, din hija sitwazzjoni ta’ wġigħ ta’ qalb kbir u stqarr li jiġuh mumenti ta’ biża’. “Però xħin tara l-bżonnijiet tan-nies qisu tinsa l-biża’ u taħdem u tipprova tgħin milli tista’. Jekk insalvaw ħajja waħda biżejjed imma nixtiequ nsalvaw il-mijiet u l-eluf li hawn,” kompla Dun Raymond Portelli. L-uniku sptar li hemm huwa dak reġjonali. Dun Raymond qal li n-nies qed imutu fil-kju jistennew li jarahom xi tabib. Lanqas sodod m’hemm biżżejjed, b’ħafna pazjenti qed jinżammu litteralement mal-art. Dun Raymond spjega li għandhom nuqqas kbir ta’ mediċina bażika, li għoliet ħafna. Qal li lanqas paracetamol ma’ fadlilhom. Ħafna min-nies – inkluż tobba – qed imutu minħabba li m’hemmx biżejjed ossiġnu għal kulħadd. “Għandna bżonn 270 gallun ta’ osiġnu kuljum. L-impjant li għandna bħalissa jipproduċi biss 100,” stqarr Dun Raymond Portelli. Dun Raymond qal li bl-għajnuna tad-donazzjonijiet il-Knisja f’Iquitos xtrat impjant ġdid tal-ossiġnu, li għandu jasal f’dawn il-jiem. “Waħda mhijiex biżżejjed iridu t-tieni waħda sakemm tasal u tibda taħdem ħa jgħaddu ġranet – għaxart ijiem bin-nies qegħdin imutu. Mediċina u ossiġnu hu dak li għandna bżonn,” qal Dun Raymond Portelli. Iquitos, b’popolazzjoni ta’ kważi 400,000 ruħ u mdawra bil-ġungla tal-Amażonja hija fost l-aktar bliet milquta bil-coronavirus fil-Perù. Il-Perù ilu kwarantina min-nofs Marzu . . . Dun Raymond qal li ħafna aktar spiċċaw f’faqar akbar. “Sebgħa minn kull għaxra – qed imutu litteralment bil-faqar. Aħna bħala parroċċa pprovajna nqassmu ftit ross u ftit, imma din qisek tkun qed titfa’ taqtira fl-oċean. Il-Maltin ukoll jistgħu jkunu ta’ sostenn fil-ħidma ta’ Dun Raymond f’Iquitos. Hu radd ħajr lil Maltin li diġà bagħtulu donazzjonijiet. Wieħed jista’ jagħti donazzjoni lil Dun Raymond Portelli fuq dan il-kont bankarju tal-BOV, IBAN: MT82VALL2201 3000 0000 1241 7173 013 jew fl-indirizz tal-fergħa tan-Nadur, Pjazza San Pietu u San Pawl, Nadur Għawdex."
2020-05-08,"Fond ta’ emerġenza ta’ €125,000 għall-għaqdiet volontarji",https://www.tvm.com.mt/mt/news/fond-ta-emergenza-ta-e125000-ghall-ghaqdiet-volontarji/,"Għaqdiet volontarji reġistrati li minħabba l-impatt tal-pandemija spiċċaw f’riskju kbir li jagħlqu, u dawk li l-operat tagħhom hu relatat jew essenzjali għall-pandemija, se jkunu jistgħu jingħataw sa €5,000 f’għajnuna mill-Gvern permezz ta’ fond ġdid ta’ emerġenza għall-għaqdiet volontarji li jammonta għal €125,000. Dan il-fond se jkun amministrat mill-Kunsill Malti għas-settur tal-Volontarjat u l-applikazzjonijiet jagħlqu fl-aħħar ta’ Lulju. Il-Ministru għall-Finanzi, Edward Scicluna qal li l-Fond għall-Kawżi Ġusti ħareġ is-somma ta’ €50,000 għal dan il-fond bħala rikonoxximent għax-xogħol tal-għaqdiet fil-komunità u biex ikun assigurat li hemm fondi sostanzjali għal firxa kbira ta’ organizzazzjonijiet. Is-Segretarju Parlamentari għall-Volontarjat, Clifton Grima qal li minħabba ċirkustanzi straordinarji li qed ngħixu, kien hemm numru sostanzjali ta’ organizzazzjonijiet li kellhom jieqfu joperaw u stqarr li l-fond se jagħtihom ftit tan-nifs sakemm jerġgħu jqumu fuq saqajhom."
2020-05-08,"L-imwiet fl-Italja mill-Covid-19 jaqbżu t-30,000",https://www.tvm.com.mt/mt/news/l-imwiet-fl-italja-mill-covid-19-jaqbzu-t-30000/,"L-Italja saret l-ewwel pajjiż fl-Unjoni Ewropea li rreġistrat aktar minn 30,000 mewt bil-Covid-19. Il-pajjiż illum irraporta 243 mewt u b’hekk it-total ta’ mwiet tela’ għal 30,201. L-ammont ta’ każi ġodda naqas għal 1,327 biex l-ammont ta’ infezzjonijiet bil-virus fl-Italja issa jgħodd 217,185. L-Italja għandha it-tielet l-ogħla ammont ta’ mwiet fid-dinja wara l-Istati Uniti u r-Renju Unit. Ir-Renju Unit qabeż it-30,000 mewt nhar l-Erbgħa. Spanja hija t-tielet l-aktar pajjiż Ewropew, b’rata għola ta’ mwiet hekk kif irreġistra aktar minn 26,000 mewt. "
2020-05-08,Il-pandemija twassal għal rata rekord ta’ qgħad fl-Istati Uniti,https://www.tvm.com.mt/mt/news/il-pandemija-twassal-ghal-rata-rekord-ta-qghad-fl-istati-uniti/,"Fl-Istati Uniti l-qgħad sploda. Ir-rata tal-qgħad hi f’rekord ta’ 14.7%. F’April biss, intilfu 20.5 miljun impjieg minħabba l-pandemija tal-Covid-19. Din iż-żieda tfisser li r-rata tal-qgħad hija agħar mir-riċessjoni tat-tlettinijiet. Xahrejn ilu, il-qgħad fil-pajjiż kien ta’ 3.5% li kien l-inqas livell f’50 sena. L-iktar oqsma milquta mill-kriżi huma tad-divertiment u l-ospitalità, segwiti mill-edukazzjoni u s-servizzi tas-saħħa. L-ekonomisti qed iwissu li l-imxija se twassal għal bidliet kbar fin-negozji minħabba fost oħrajn il-limitu ta’ persuni li jistgħu jkunu f’daqqa f’ristorant."
2020-05-08,Malta Red Cross b’korsijiet tal-ewwel għajnuna online,https://www.tvm.com.mt/mt/news/malta-red-cross-bkorsijiet-tal-ewwel-ghajnuna-online/,"F’jum twelid Henry Dunant, il-fundatur tas-Soċjetajiet tas-Salib u tal-Qamar l-Aħmar madwar id-dinja, il-Malta Red Cross nediet il-korsijiet tal-ewwel għajnuna online. Fi stqarrija, Malta Red Cross qalet li t-taħriġ fl-ewwel għajnuna huwa essenzjali hekk kif statistika turi li matul emerġenza, 90% tal-ħajjiet jiġu salvati minn persuni ċivili qabel ma tasal ambulanza. Nuqqas ta’ tagħrif fl-ewwel għajnuna jwassal għal nuqqas ta’ azzjoni fejn f’ċerti każijiet jista’ jwassal ukoll għall-mewt bla bżonn ta’ persuna. Tul dawn l-aħħar 20 sena, l-Malta Red Cross kienet waħda mill-entitajiet ewlenin li pprovdiet it-taħriġ fl-ewwel għajnuna lill-pubbliku Għawdxi u Malti. Is-sena l-oħra biss, ir-Red Cross ħarrġt aktar minn 5,000 persuna. Minħabba l-pandemija tal-Covid-19, il-Malta Red Cross introduċiet modi interattivi biex tkompli tagħti l-korsijiet ta ‘ l-ewwel għajnuna immirati li jilħqu lin-nies fil-kumdità ta’ darhom. It-taħriġ se jkollu struzzjonijiet sempliċi u faċli dwar kif persuna mingħajr sfond mediku tista’ tittratta diversi sitwazzjonijiet ta’ emerġenza li ta’ kuljum jistgħu jinvolvu kemm adulti kif ukoll tfal bħal attakki tal-qalb, ħruq, ksur, u persuni li jifggħu. Il-korsijiet jagħtu wkoll għarfien dwar kif wieħed jista ‘ jirrikonoxxi emerġenza u b’hekk ikun jista’ jirreferi l-individwu għal aktar assistenza professjonali mingħajr dewmien. Għal aktar tagħrif u għall-applikazzjonijiet wieħed jista’ jżur is-sit www.redcross.org.mt Il-Malta Red Cross fakkret il-fundatur tas-Soċjetajiet tas-Salib u tal-Qamar l-Aħmar ukoll bi żjara mill-Ministru għall-Intern, Sigurtà Nazzjonali u Infurzar tal-Liġi Byron Camilleri."
2020-05-08,Investiment ta’ €5 miljuni fi skema ta’ taħriġ online għall-ħaddiema fit-turiżmu,https://www.tvm.com.mt/mt/news/investiment-ta-e5-miljuni-fi-skema-ta-tahrig-online-ghall-haddiema-fit-turizmu/,"Waqt li l-industrija tat-turiżmu tinsab wieqfa, il-gvern ħabbar investiment ta’ €5 miljun fi programmi ta’ taħriġ online għall-ħaddiema f’dan il-qasam. Il-Ministru għat-Turiżmu Julia Farrugia Portelli qalet li aktar minn 25,000 persuna jistgħu igawdu minn dan it-taħriġ b’xejn li bih is-settur se jkun imħejji għal meta t-turiżmu jerġa’ jirpilja wara li tgħaddi l-pandemija. Il-Ministru Julia Farrugia Portelli qalet li Malta qed tinvesti fir-riżorsa umana b’mod qawwi, biex is-settur tat-turiżmu jkun mħejji għal meta l-industrija tirpilja mill-effetti tal-Covid-19. “Din hija opportunità li se tkun qed tgħin lis settur lokali ikollu prodott aqwa u prodott aħjar biex meta noħorġu minn din il-fażi inkunu iżjed b’saħħitna u kompettitivi minn pajjiżi oħra,” qalet il-Ministru għat-Turiżmu Julia Farrugia Portelli. B’dawn il-fondi se jingħata taħriġ b’xejn lill-ħaddiema fil-livelli kollha tal-industrija turistika, studenti u ħaddiema li qed jikkunsidraw ibiddlu l-karriera tagħhom u huma mħajjra jaqbdu karriera f’dan is-settur. Kull persuna se tkun tista’ tapplika għal tliet korsijiet qosra f’salt, jew wieħed akkreditat. B’kollox hemm 300 kors akkreditat minn diploma sa Masters u 750 kors qasir li jkopru taħriġ fosthom fil-lingwi u aspetti li jmissu b’mod jew b’ieħor mal-industrija. Sitta u tletin entità applikaw biex joffru dawn il-korsijiet. Il-proġett huwa iffinanzjat minn fondi li kienu oriġinarjament allokati għall-avvenimenti tal-Awtorità Maltija għat-Turiżmu u li tħassru minħabba l-Covid-19. Mistoqsija jekk l-ajruport hux se jiftaħ qabel ma jinstab vaċċin għall-Covid-19, il-Ministru Farrugia Portelli qalet li l-pajjiż lest jaħdem b’sinerġija ma’ pajjiżi oħrajn li wkoll ikkontrollaw l-imxija u ma eskludietx it-tħaddim ta’ kunċett bħal safe corridors għal ivvjaġġar bejn il-pajjiżi fejn il-periklu huwa baxx."
2020-05-08,Il-ME tħallas aktar minn €35 miljun f’supplimenti għall-pagi tal-ħaddiema mal-privat,https://www.tvm.com.mt/mt/news/il-me-thallas-aktar-minn-e35-miljun-fsupplimenti-ghall-pagi-tal-haddiema-mal-privat/,"Il-Malta Enterprise s’issa ħallset iktar minn €35 miljun f’supplimenti għall-pagi tal-ħaddiema mal-privat li setgħu spiċċaw jirreġistraw għax-xogħol minħabba l-paraliżi ekonomika li ġabet l-imxija. Dan qed isir skont il-miżuri li tħabbru mill-Gvern biex itaffi l-impatt tal-imxija fuq l-intrapriżi u l-ħaddiema. F’aġġornament dwar l-iskemi ta’ għajnuna, il-Ministru għall-Ekonomija, Silvio Schembri, żvela li stħarriġ ta’ università Amerikana wera li Malta hi l-iktar pajjiż fid-dinja li qed tagħti għajnuna diretta lin-negozji waqt il-pandemija. Kważi 66,000 ħaddiem minn oqsma varji tax-xogħol irċievew ħlas mill-Malta Enterprise u baqgħu fuq il-kotba tax-xogħol tal-imgħallmin tagħhom. F’seba’ ġimgħat mindu l-Gvern nieda pakketti ta’ għajnuna finanzjarja għan-negozji, il-Malta Enterprise ħallset iktar minn €35 miljun biex dawn il-ħaddiema ma jitilfux il-ħobża ta’ kuljum. Il-ħlasijiet saru wara li l-Malta Enterprise rċeviet qrib 20,000 applikazzjoni minn ażjendi u persuni li jaħdmu għal rashom. Il-ħlasijiet ilaħħqu sa €800 fix-xahar bħala suppliment tal-paga għall-ħaddiema full-time u sa €500 għall-ħaddiema part-time. Waqt li ta rendikont ta’ kif qed tingħata din l-għajnuna, il-Ministru għall-Ekonomija, Silvio Schembri, irrefera għal stħarriġ tal-Università Columbia fi New York li wera li Malta hi l-iktar pajjiż fid-dinja li qed tagħti għajnuna diretta lill-intrapriżi. “Is-sagrifiċċji li għamiltu intom tul dawn l-aħħar 7 snin biex kellna pajjiż b’saħħtu mil-lat ekonomiku, u nfaddlu għal meta jkun hemm bżonn, dan huwa l-mument tal-prova u bil-fatti qed nuru kif dan il-pajjiż jiflaħ għal din id-daqqa,” qal il-Ministru tal-Ekonomija Silvio Schembri. Il-Ministru Schembri qal li l-ħaddiema se jirċievu ittra biex tgħarrafhom jekk min iħaddimhom irċeviex is-suppliment tal-paga tagħhom. Il-Kap Eżekuttiv tal-Malta Enterpise, Kurt Farrugia, qal li ġew ipproċessati 80% tal-applikazzjonijiet li waslu għand l-aġenzija filwaqt li hemm 2,400 negozju jew individwu għadhom iridu jikkonfermaw id-dettalji tagħhom biex ikun jista’ jsir il-ħlas. “Fil-jiem li ġejjin se nkunu qed inħabbru f’iktar dettall kif persuna jew kumpanija ma qablitx mad-deċiżjoni tal-Malta Enterprise jew mad-deċiżjonijiet tal-Malta Enterprise, ikollhom mod indipendenti kif jistgħu jappellaw minn dik id-deċiżjoni,” qal il-Kap Eżekuttiv tal-Malta Enterprise Kurt Farrugia. Ċifri uffiċjali tas-suq xogħol urew li fl-aħħar ġimagħtejn ta’ Marzu, 30% tal-ħaddiema ma ħadmux għalkemm kellhom impjieg, filwaqt li kważi 80% tal-ħaddiema ħadmu inqas sigħat mis-soltu. Xejra oħra mil-Labour Force Survey turi li iktar minn terz tal-ħaddiema kienu qed jaħdmu mid-dar. Ara wkoll: Malta bl-akbar pakkett ta’ għajnuna fid-dinja fiż-żmien tal-Covid-19 "
2020-05-08,Malta bl-akbar pakkett ta’ għajnuna fid-dinja fiż-żmien tal-Covid-19,https://www.tvm.com.mt/mt/news/malta-bl-akbar-pakkett-ta-ghajnuna-fid-dinja-fiz-zmien-tal-covid-19/,"Malta tat l-akbar pakkett ekonomiku ta’ għajnuna fid-dinja  meta mqabbla mal-Prodott Domestiku Gross. Dan ħareġ minn rapport tal-Università ta’ Columbia fi New York. Fi stqarrija l-Gvern qal li l-miżuri ta’ appoġġ ekonomiku ta’ Malta jaqbżu pajjiżi ferm ikbar bħall-Ġappun, il-Belġju, il-Lussemburgu u l-Istati Uniti, fost l-oħrajn, Il-Ministru għall-Ekonomija, Investiment u Intrapriżi Żgħar, Silvio Schembri, irrefera għar-rapport ekonomiku mill-Università Columbia,  li qalet li Malta għandha l-akbar pakkett ekonomiku fid-dinja b’persentaġġ ta’ 22% tal-PDG. Il-Ministru Schembri qal li Malta kienet fost l-ewwel pajjiżi fid-dinja li ħarġet il-ħlasijiet biex tipproteġi n-negozji u l-persuni li jaħdmu għal rashom u tissalvagwardja l-impjiegi. Qal li dan ir-rapport jirrifletti s-saħħa ekonomika ta’ Malta bil-mod kif qed tindirizza din l-isfida bis-saħħa ta’ pedamenti ekonomiċi sodi mibnija f’dawn l-aħħar 7 snin. Dwar dan il-fatt irreaġixxa wkoll il-Prim Ministru Robert Abela, li fuq il-midja soċjali qal li jinsab sodisfatt li f’din il-materja Malta kisbet l-ewwel post fost 166 pajjiż. Ara wkoll: Il-ME tħallas aktar minn €35 miljun f’supplimenti għall-pagi tal-ħaddiema mal-privat "
2020-05-08,L-imwiet naturali fl-aħħar ġimgħat ftit ogħla mis-sena l-oħra,https://www.tvm.com.mt/mt/news/l-imwiet-naturali-fl-ahhar-gimghat-ftit-oghla-mis-sena-l-ohra/,"L-imwiet b’kawża naturali li seħħew f’Malta u Għawdex kemm ilha li bdiet il-pandemija, huma simili għal dawk tas-snin li għaddew, għajr xi eċċezzjonijiet. Dan qalitu s-Suprertendent tas-Saħħa, il-Professur Charmaine Gauci, meta mistoqsija minn TVM dwar l-inċidenza ta’ persuni li dan l-aħħar mietu b’attakk tal-qalb, u jekk il-Covid-19 hux qegħda potenzjalment tiddevja l-attenzjoni minn mard ieħor. Qalet li l-awtoritajiet tas-saħħa għamlu evalwazzjoni tal-imwiet u qabbluhom mas-sena li għaddiet, fejn sabu li tassew kien hemm ftit ġranet fejn l-imwiet kienu ogħla, imma l-kumplament kienu konsistenti mal-medja mistennija. Prof Gauci saħqet fuq l-importanza li min għandu mard tal-qalb u jħoss xi sintomi, speċjalment akuti, għandu jfittex l-għajnuna mill-ewwel."
2020-05-08,Fenomenu riċenti – 13% ta’ dawk bil-Covid-19 f’Malta bla sintomi,https://www.tvm.com.mt/mt/news/fenomenu-ricenti-13-ta-dawk-bil-covid-19-fmalta-bla-sintomi/,"Is-Supretendent tas-Saħħa Pubblika, il-Professur Charmaine Gauci qalet li l-fatt li qed jirriżultaw persuni pożittivi għall-Covid-19 mingħajr ma jħossu sintomi huwa fenomenu pjuttost riċenti kemm f’Malta kif ukoll barra. Qalet li diffiċli li wieħed iqabbel ir-rata ta’ dawn il-każi ma’ ta’ pajjiżi oħra għaliex mhux kulħadd qed jagħmel test fuq il-persuni bla sintomi. Il-Professur Gauci qalet li f’Malta, 13% tal-każi li rriżultaw fil-pożittiv għall-Covid-19 ma kellhomx sintomi. Qalet li dan huwa numru sinjifikanti u għalhekk l-awtoritajiet tas-saħħa Maltin iħossu li għandhom ikomplu jwessgħu it-testing għall-coronavirus anki għal nies li ma jkollhomx sintomi. Din kienet ukoll raġuni għaliex iddaħħal l-użu tal-maskri biex wieħed jidħol fil-ħwienet, jirkeb tal-linja jew il-vapur tal-Gozo Channel. Qalet li l-persuni bla sintomi, ma jkunux jafu li għandhom il-virus, iżda billi jilbsu maskra xorta jkunu qed jieħdu passi biex inaqqsu milli jgħadduh lil oħrajn."
2020-05-08,"3 każijiet ġodda ta’ Covid-19 f’Malta, 6 oħra mfejqa",https://www.tvm.com.mt/mt/news/3-kazijiet-godda-ta-covid-19-fmalta-6-ohra-mfejqa/,"3 persuni ġodda ġew ikkonfermati pożittivi għall-Covid-19, waqt li 6 oħra fiequ. Fil-bullettin mediku tal-lum, is-Supretendent tas-Saħħa Pubblika, il-Professur Charmaine Gauci, qalet li l-każijiet il-ġodda rriżultaw minn 1,137 swab li saru lbieraħ, waqt li b’kollox s’issa saru 40,493 swab. S’issa rriżultaw pożittivi 489 każ, waqt li t-total ta’ każi attivi llum huwa ta’ 65, hekk kif 419 huma mfejqa u 5 tilfu ħajjithom. Fost is-sitt persuni li ġew iddikjarati mfejqa hemm persuna anzjana ta’ bejn it-80 u 89 sena, żewġ persuni ta’ bejn l-20 u d-29 sena u tliet persuni ta’ bejn l-10 snin u d-19-il sena. It-tliet każi ġodda li rriżultaw pożittivi fl-aħħar sigħat jinkludu mara Maltija ta’ 27 sena u binha. L-omm bdiet bis-sintomi ta’ sogħla, uġigħ fil-muskoli u għejja fil-5 ta’ Mejju. Binha wkoll beda jħoss xi sintomi u meta sarilhom it-test, instabu li huma pożittivi għall-Covid-19. Il-Professur Gauci qalet li dawn iż-żewġ persuni diġà kienu fi kwarantina wara li membru ieħor tal-familja kien irriżulta pożittiv fil-ġranet li għaddew. Il-każ l-ieħor huwa ta’ raġel Għawdxi ta’ 34 sena li kien fost dawk il-persuni li ma kellux sintomi wara li l-awtoritajiet fetħu t-testing għal persuni li ma jħossux sintomi. Il-Professur Gauci qalet li hu kien imur għax-xogħol iżda ma kellux kuntatti ma’ nies oħra u għalhekk qed isir contact tracing mal-membri tal-familja. Appellat biex il-pubblika jibqa’ jżomm id-distanza soċjali, jaħsel idejh spiss bis-sapun u l-ilma jew juża alcohol rub u jevita kemm jista’ li jmiss wiċċu. Segwi hawn il-konferenza sħiħa: Ara wkoll: Fenomenu riċenti – 13% ta’ dawk bil-Covid-19 f’Malta bla sintomi L-imwiet naturali fl-aħħar ġimgħat ftit ogħla mis-sena l-oħra "
2020-05-08,AĠĠORNAT: Appell biex l-għalliema ma jibagħtux xogħol lill-istudenti tard billejl,https://www.tvm.com.mt/mt/news/l-ghalliema-mghandhomx-jibaghtu-x-xoghol-lill-istudenti-tard-billejl/,"Tfal tal-iskola qalu li l-għeluq tal-iskejjel bħala parti mill-miżuri ta’ prekawzjoni kontra l-Covid-19 qed twassal għal solitudni u nuqqas ta’ struttura. It-tfal qalu x’inhuma l-isfidi li qed jiffaċċjaw konsegwenza tal-pandemija u ssuġġerew kif għandu jiġi ndirizzat t-tħassib tal-istudenti waqt dan iż-żmien diffiċli. F’laqgħa virtwali mal-Ministru tal-Edukazzjoni Owen Bonnici, it-tfal qalu li l-għalliema għandhom jimponu limitu sa x’ħin għandhom jibgħatu x-xogħol lill-istudenti għaliex iħossu li mhux aċċettabbli li qegħdin jirċievu l-assignment tard billejl. Huma pproponew ukoll il-ħolqien ta’ app għat-tfal biex permezz tagħha jikkomunika ma’ sħabhom tal-iskola għaliex bħalissa jħossuhom mitlufin u m’għandhomx idea dwar x’qed jiġri minn sħabhom. It-tfal li pparteċipaw huma rappreżentati minn MaltaCAN – network ta’ 14-il għaqda li taħdem mat-tfal li tinsisti dwar policies tajbin għat-tfal. Iċ-chairperson ta’ MaltaCAN Steph Dalli qalet li l-għan tal-laqgħa kien dwar il-qasma edukattiva, in-nuqqas ta’ struttura u organizazzjoni li ffaċċjaw u l-inċertezza li s-sitwazzjoni ġabet magħha. Qalet li dan wassal biex it-tfal bdew jesperjenzaw emozzjonijiet bħas-solitudni u tkellmu dwar kemm qed iħossu n-nuqqas ta’ sħabhom. Dr Dalli qalet li mhux it-tfal kollha qed jingħataw l-istess spjegazzjoni u għajnuna li għandhom bżonn fl-esperjenza edukattiva tagħhom. Qalet li hemm ħafna fatturi mhux magħrufa speċjalment fost l-adoloxxenti li qed jgħidu li qed iħossuhom stressjati minħabba l-fatt li s-sillabus mhux se jiġi ffinalizzat sa meta jagħmlu l-eżamijiet tal-Matsec. Il-Ministru tal-Edukazzjoni Owen Bonnici qal li se jkun qed imexxi ‘l quddiem ir-rakkomandazzjonijiet li għamlu t-tfal lill-entità li tagħmel monitoraġġ u tirrevedi s-sistema edukattivi online waqt din il-kriżi. L-għaqdiet membri fi ħdan MaltaCAN li pparteċipaw f’din il-laqgħa nkludew il-Fondazzjoni għall-Ġid tas-Soċjetà, l-Assistance to Children in Care Association (ACICA), Fondazzjoni Sebħ, il-Fondazzjoni Karl Vella, Church School Children’s Fund, Malta Dyslexia Association, Malta Girl Guides, National Foster Care Association Malta (NFCAM), Early Childhood Development Association Malta (ECDAM), Richmond Foundation, is-Salesjani ta’ Don Bosco, Right2Smile, MGRM u Birdlife Malta. Jirreaġixxu l-union tal-għalliema, l-MUT u l-UPE Il-union tal-għalliema, l-MUT qalet li x-xogħol tal-edukaturi, li qed jagħmlu minn kollox sabiex jilħqu lill-istudenti, mhux qed jiġi apprezzat. Fi stqarrija b’reazzjoni għal laqgħa virtwali, li saret bejn studenti, rappreżentanti tagħhom u l-Ministru għall-Edukazzjoni u x-Xogħol, l-MUT irreaġixxiet għat-talba li saret minn rappreżentanti tal-istudenti, sabiex edukaturi ma jibgħatux xogħol lill-istudenti matul il-lejl. L-MUT qalet li lesta għal djalogu ma’ kulħadd iżda staqsiet min huma dawn ir-rappreżentanti tal-istudenti u kif ġew magħżula. Fl-istqarrija qalet li ħafna edukaturi, speċjalment dawk li għandhom it-tfal, qed isibuha diffiċli li jżommu ħinijiet kif kienu tal-iskejjel u qed ikollhom jaħdmu filgħaxija. Allura sfortunatament m’għandhomx triq oħra ħlief li jikkomunikaw f’dak il-ħin. Saħqet li dejjem ikun hemm żmien adegwat biex student jirrispondi, u mhux jiġi mitlub biex jirrispondi fi żmien qasir, u allura l-ħin ta’ meta tintbagħat il-komunikazzjoni ma tagħmilx differenza. Min-naħa tagħha, il-UPE qalet li kienet iddiżappuntanta għax tħoss li l-edukaturi ġew attakkati b’mod inġust. Spjeagt li l-għalliema qed iwettqu dmirhom mill-aħjar li jistgħu anke fl-isfond li l-ġurnata ta’ xogħol tagħhom issa twalet mingħajr ebda limitu sabiex jippreparaw il-lezzjoni.  Qalet li anke l-għalliema ltaqgħu ma’ problemi fosthom il-problema bl-internet matul il-ġurnata sabiex itellgħu l-materjal u għalhekk qed ikollhom itellgħu x-xogħol filgħaxija xħin l-internet ikun aktar b’saħħtu.  Fakkret li l-għalliema kellhom jaddattaw kollox għas-sistema l-ġdida, dik tal-onlajn. Temmet tgħid li hekk kif it-tfal għadhom id-drittijiet tagħhom, jeħtieġ li jitgħallmu wkoll l-obbligi tagħhom fosthom li juru l-gratitudni tagħhom. Intant MaltaCan qalet li huwa dritt tat-tfal li jkollhom spazji fejn jitkellmu u jinstemgħu u li kien pass important, meta l-Ministru tal-Edukazzjoni u x-Xogħol aċċetta li joħloq spazju biex jisma u jħeġġeġ lit-tfal jipparteċipaw dwar is-sitwazzjoni bla preċident li qed jgħixu t-tfal illum, minħabba l-pandemija u li b’effett qed iżommhom ‘il bogħod minn sħabhom u l-għalliema tagħhom fl-iskola.  Qalet li l-ispirtu ta’ din il-laqgha kien pożittiv, fejn it-tfal kollha ngħataw l-opportunità jitkellmu fuq il-benefiċċji u l-isfidi li qed jesperjenzaw f’din il-forma ta’ tagħlim mid-dar waqt iż-żmien tal-COVID-19. Qalet li tapprezza wkoll l-isfidi li qed jaffaċjaw l-għalliema u għaldaqstant tistieden l-MUT sabiex flimkien mat-tfal jinħoloq spazju sigur sabiex tiltaqa’ u tiddiskuti magħhom materji li jolqtu mill-qrib ħajjithom fil-qasam edukattiv f’dawn iż-żminijiet diffiċli."
2020-05-08,Kumpanija ta’ ride-sharing tgħin lill-Caritas twassal l-ikel lill-vulnerabbli,https://www.tvm.com.mt/mt/news/kumpanija-ta-ride-sharing-tghin-lill-caritas-twassal-l-ikel-lill-vulnerabbli/,"Il-kumpanija ta’ ride-sharing Cool issieħbet ma’ Caritas biex f’dawn iż-żminijiet ta’ sfida tappoġġja lil din l-organizzazzjoni tal-Knisja u lit-tim dedikat ta’ voluntiera tagħha biex twassal l-ikel lill-akbar membri vulnerabbli tas-soċjetà. Madwar 750 ikla ta’ solidarjetà qed jitwasslu kuljum minn Caritas lil familji differenti madwar il-pajjiż li qed ibatu biex ilaħħqu mal-ħajja f’dawn iż-żminijiet. Hekk kif il-pandemija preżenti qed tagħmel il-ħajja aktar diffiċli milli kienet għal dawk l-aktar vulnerabbli, il-voluntiera ta’ Caritas iħejju ikliet ġenwini u bil-qalb f’ħames ċentri f’Ħal Balzan, Bormla, Iklin, Marsaskala u l-Qawra. Cool tgħin lill-Caritas billi twassal uħud minn dawn l-ikliet lill-familji fil-lokalitajiet tal-madwar."
2020-05-08,Fin-12:30pm: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-bl-ahhar-aggornamenti-dwar-il-covid-19-3/,"Fin-12.30pm is-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Waqt il-bulettin mediku tal-bieraħ tħabbar li sitt persuni oħra fiequ mill-coronavirus biex b’hekk issa t-total ta’ persuni li fiequ hu ta’ 413. Is-Supretendent tas-Saħħa Pubblika, il-Professur Charmaine Gauci qalet li fl-aħħar sigħat kien hemm żewġ każi oħra pożittivi u t-total ta’ każi attivi issa hu ta’ 68. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-08,“Il-pandemija turina li għandna nkunu iktar preparati minn qabel għal sfidi bħal dawn”,https://www.tvm.com.mt/mt/news/il-pandemija-turina-li-ghandna-nkunu-iktar-preparati-minn-qabel-ghal-sfidi-bhal-dawn/,"Il-Ministru fi ħdan l-Uffiċċju tal-Prim Ministru – responsabbli, fost l-oħrajn, mid-djalogu soċjali, Carmelo Abela, waqt li rrefera għall-kritika li l-Unjoni Ewropea m’għamlitx u mhix tagħmel biżżejjed, qal li l-pandemija turina li għandna nkunu iktar preparati minn qabel għal sfidi bħal dawn, waqt li bħala pajjiżi membri nieħdu ħsieb xulxin fi spirtu ta’ solidarjetà. Hu ħa sehem f’diskussjoni online bit-tema ‘Fejn Sejrin?’, flimkien ma’ rappreżentanti tas-sħab soċjali u tas-soċjetà ċivili, f’attività organizzata mill-Malta-EU and Steering Action Committee (il-MEUSAC) fl-okkażjoni tas-16-il anniversarju tas-sħubija ta’ Malta fl-Unjoni Ewropea u ta’ Jum l-Ewropa, li jiġi ċċelebrat kull sena fid-9 ta’ Mejju. Il-Ministru Carmelo Abela qal li l-pandemija wriet li m’għandhiex fruntieri u allura hija opportunità biex, bħala Stati Membri tal-UE, naħdmu flimkien b’modi differenti skont il-kompetenzi tal-UE, nazzjonali, jew maqsumin bejn it-tnejn f’oqsma bħas-saħħa, l-ekonomija, u l-ħolqien tax-xogħol. Il-Ministru Abela qal li l-Unjoni Ewropea trid tkun aktar tan-nies, qrib in-nies, u għan-nies. Fisser li l-mexxejja tal-pajjiżi li huma parti mill-Unjoni Ewropea mhux neċessarjament jieħdu d-deċiżjonijiet li jridu n-nies biex ikunu popolari filwaqt li saħaq, iżda, fuq il-ħtieġa li l-istess mexxejja dejjem jagħtu widen lin-nies. Il-Ministru Abela rrefera għall-irwol tal-Unjoni Ewropea fid-dinja li, qal, għandu jinħass iktar, b’mod speċjali fir-reġjuni ta’ madwar l-Unjoni. Meta mistoqsi fuq kif jara l-Unjoni Ewropea fil-futur, il-Ministru Abela qal li l-iktar ħaġa importanti hi li l-bniedem ikun fiċ-ċentru, biex nindirizzaw l-aspirazzjonijiet tan-nies. Huwa rrefera wkoll għaż-żgħażagħ, li qal għandhom ikunu aktar parti mit-teħid tad-deċiżjonijiet fejn l-iktar li l-Unjoni Ewropea trid tkun effettiva. L-iżvilupp sostenibbli, qal il-Ministru, għandu jkun il-qofol tad-deċiżjonijiet li jittieħdu, għaliex il-futur jiddependi minn kemm id-deċiżjonijiet li jittieħdu llum ikunu bbażati fuq kif se nużaw bl-aħjar mod ir-riżorsi li għandna. Id-diskussjoni żvolġiet f’diversi temi marbuta mas-suġġett tal-laqgħa, fid-dawl tas-suċċessi u l-fallimenti tal-Unjoni Ewropea, li jitkejlu skont l-impatt, pożittiv jew negattiv, fuq il-ħajja tan-nies. Ġew diskussi t-temi tal-qagħda ekonomika waqt u wara l-pandemija tal-COVID-19 u kif intlaqtu s-setturi li jirrappreżentaw il-kelliema parteċipanti. Tema oħra kienet dwar kif il-MEUSAC tista’ ssaħħaħ il-ħidma tagħha biex kull settur tas-soċjetà u kull individwu jibbenefikaw aktar mis-sħubija ta’ Malta fl-Unjoni Ewropea. Ir-rappreżentanti tas-sħab soċjali u tas-soċjetà ċivili faħħru l-għajnuna li jingħataw mill-MEUSAC għal taħriġ u biex jiksbu fondi għall-proġetti tagħhom. Il-Kap tal-MEUSAC, Mandy Falzon, qalet li fl-aħħar 12-il sena, il-MEUSAC għen mal-470 organizazzjoni biex kisbu mas-€60 miljun f’fondi Ewropej. Id-diskussjoni tmexxiet minn Mandy Falzon u ħadu sehem ukoll Fabian Demicoli (Malta Chamber of SMEs), Kendrick Bondin (GWU), Jesmond Bonello (UĦM-Voice of the Workers,; Daniel Borg (Gozo Business Chamber), Gertrude Buttigieg (Malta Health Network), Faith Spearing (studenta), u Stephanie Fenech (Kunsill Lokali taż-Żejtun)."
2020-05-08,Il-UN issejjaħ għal waqfien tat-“tsunami ta’ mibegħda” b’rabta mal-virus,https://www.tvm.com.mt/mt/news/il-un-issejjah-ghal-waqfien-tat-tsunami-ta-mibgheda-brabta-mal-virus/,"Is-Segretarju Ġenerali tan-Nazzjonijiet Magħquda Antonio Guterres sejjaħ għal sforz qawwi biex jintemm ir-razziżmu marbut mal-pandemija tal-coronavirus. Qal li l-pandemija qed twassal għal dik li ddeskriva bħala tsunami ta’ mibegħda u xenofobija. Qal li s-sentiment kontra l-barranin, fosthom kontra l-Lhud għolla rasu fuq l-internet u fit-toroq u żdiedu attakki relatati mal-Covid-19 kontra l-Musulmani. Aktar minn hekk, kompla Guterres, hemm fil-mira wkoll il-ġurnalisti, whistleblowers, professjonisti tas-saħħa, ħaddiema umanitarji u difensuri tad-drittijiet tal-bniedem, sempliċiment għaliex qed jagħmlu xogħlhom. Huwa appella għal sforz minn kullimkien sabiex jintemm globalment il-kliem ta’ mibgħeda filwaqt li sejjaħ lill-media speċjalment lill-kumpaniji tal-media soċjali sabiex jagħmlu aktar biex ineħħu kontenut li jagħmel il-ħsara fost oħrajn kontenut razzist u misoġinist. #COVID19 does not care who we are, where we live, or what we believe. Yet the pandemic continues to unleash a tsunami of hate and xenophobia, scapegoating and scare-mongering. That’s why I’m appealing for an all-out effort to end hate speech globally. pic.twitter.com/ojh957xhQq — António Guterres (@antonioguterres) May 8, 2020  "
2020-05-08,Ir-Renju Unit iwarrab konsenja kbira ta’ lbies protettiv,https://www.tvm.com.mt/mt/news/ir-renju-unit-iwarrab-konsenja-kbira-ta-lbies-protettiv/,"Konsenja kbira ta’ lbies protettiv għall-ħaddiema fil-qasam tas-saħħa fir-Renju Unit kellha tiġi mwarrba, wara li nstab li l-ilbies mhuwiex ta’ kwalità tajba. Il-konsenja kienet mistennija ħafna minħabba nuqqas ta’ tagħmir protettiv (PPE), iżda iktar min-nofsha se jkollha tinżamm maħżuna. L-ilbies kien maħdum minn kumpanija privata fit-Turkija, u twassal fir-Renju Unit mir-Royal Air Force ġimagħtejn ilu. Intqal li b’kollox kienu ordnati 400,000 ġagaga medika, u s’issa r-Renju Unit irċieva 67,000. Minn dawn 4,500 kienu għaddew mit-test ta’ kwalità, waqt li 2,400 oħra weħlu. Il-kumplament għadhom qed jiġu ttestjati."
2020-05-08,"Il-Knisja f’Għawdex tagħti €50,000 biex jinxtara ‘ventilator’",https://www.tvm.com.mt/mt/news/il-knisja-fghawdex-taghti-e50000-biex-jinxtara-ventilator/,"L-Isqof Mario Grech għadda €50,000 lid-Deputat Prim Ministru u Ministru għas-Saħħa Chris Fearne, bil-għan li jinxtara ‘ventilator’, biex ikun jista’ jintuża minn pazjenti bil-Covid-19 li jkollhom bżonnu. Fi stqarrija l-Isqof Grech qal li s-somma nġabret wara li xahar ilu għamel sejħa lill-Knisja f’Għawdex, fejn parti sostanzjali mis-somma ġiet offruta mill-qassisin. “Kienet l-intenzjoni tiegħi li jinġabru fondi biex jinxtara ventilator li jassisti fil-kura tal-pazjenti li l-aktar jintlaqtu ħażin mill-virus, preferibbilment dawk minn Għawdex. Konvint li l-Ministeru għas-Saħħa se jagħmel l-aħjar użu minn dawn il-fondi, kif jidhirlu xieraq,” qal l-Isqof Grech. F’isem il-Knisja f’Għawdex huwa radd ħajr u bierek lill-Ministru u lil dawk li qed jaħdmu kontra l-Covid-19. L-Isqof iċċara li s-somma kollha li nġabret kienet €60,230, u għalhekk dak li fadal se jgħaddi lill-Uffiċċju tad-Djakonija tad-Djoċesi ta’ Għawdex biex ikun jista’ jkompli jwieżen lil dawk li minħabba din il-pandemija għandhom diffikultajiet finanzjarji. Intqal li l-kont bankarju bl-isem COVID-19 fl-APS ser jibqa’ miftuħ għal min jixtieq jagħmel donazzjonijiet. Id-donazzjonijiet jistgħu jsiru wkoll fuq dawn il-linji tat-telefon: 51502095 – €5 51602017 – €10 51002021 – €20 51902087 – €50"
2020-05-08,Ara kif l-Awstralja se twaqqaf il-lockdown pass pass,https://www.tvm.com.mt/mt/news/ara-kif-l-awstralja-se-twaqqaf-il-lockdown-pass-pass/,"L-Awstralja ħabbret pjan imqassam fi tliet fażi biex tibda ttemm il-lockdown ftit ftit. Il-Prim Ministru Awstraljan Scott Morrison qal li l-ewwel pass se jkun li jitħallew jiltaqgħu sa 5 persuni fid-dar u sa 10 persuni f’post pubbliku u fuq ix-xogħol, waqt li jitkompla t-telework, iżda jinfetħu restorants, libreriji, bandli, u jkun permess vjaġġar reġjonali. It-tieni pass huwa li l-gruppi permessibli fid-dar, fuq ix-xogħol u fil-pubbliku jitilgħu għal 20, jitkompla t-telework, jinfetħu l-gyms, il-ħwienet tas-sbuħija, iċ-ċinemas, mużewijiet, amusement parks, u siti tal-ikkampjar, waqt li jitħalla xi vjaġġar bejn l-istati. It-tielet pass huwa li l-gruppi jitilgħu sa 100 kullimkien, li kulħadd jirritorna għax-xogħol, li jinfetħu l-bars, il-food courts u s-saunas, jitħalla l-ivjaġġar kollu bejn l-istati, u jkun ikkunsidrat vjaġġar ta’ studenti minn ċertu postijiet barra l-pajjiż. Il-Prim Ministru qal iżda li se jitħalla f’idejn l-istati u t-territorji individwali biex jibdew jimplimentaw dawn il-passi skont kif iħossu xieraq. Dawn huma l-passi mħabbra mill-Prim Ministru Morrison: "
2020-05-07,Qed joffru wens u jagħtu kuraġġ lil min ibati bil-Bi Polar,https://www.tvm.com.mt/mt/news/qed-joffru-wens-u-jaghtu-kuragg-lil-min-ibati-bil-bi-polar/,"Il-Koppja Albert u Lina McCarthy li s-soltu nafuhom l-iktar fil-Milied bħala l-koppja Santa Klaws, mid-dar tagħhom qegħdin jgħinu nies li minħabba l-kundizzjoni mentali Bi Polar qed iħossuhom waħidhom. Qalu li filwaqt li s-soltu nies b’din il-kundizzjoni jkunu mħeġġa biex joħorġu, minħabba l-Covid 19 qed iħossuhom bħal priġunieri fi djarhom. Madanakollu, Albert Mc Carthy li hu stess huwa pazjent tal-kundizzjoni Bi Polar qed jagħmel kuraġġ lil kull min ibati b’kundizzjonijiet mentali biex jokkupa ruħu b’attivitajiet li jieħu gost jagħmel. Albert Mc Carthy qal li flimkien ma’ martu Lina qed ikollhom talbiet minn diversi nies għall-għajnuna għax minħabba l-pandemija kellhom iwaqqfu l-laqgħat tal-għaqda tagħhom ‘Be Positive Bi Polar self help Malta’. F’dawn il-laqgħat persuni bil-kundizzjoni Bi Polar isibu l-wens b’xulxin. Is-sur Mc Carthy qal li l-Covid 19 ħolqot stress kbir fost pazjenti b’kundizzjonijiet mentali fosthom dawk bil-Bi Polar. “Żgur dak li jkun iħoss tensjoni, tkun tensjoni jew fuq xejn, imma jekk iżżidha, tkun qisha bomba lesta biex tesplodi”. Lina McCarthy qalet li meta persuna jkollha kundizzjoni mentali, tħossha iktar waħidha u b’semplici telefonata tagħmliha ħafna ġid. Qalet li hi fejn tista’ qed iċċempel lil nies li għandhom kundizzjonijiet mentali u ttihom il-kuraġġ u tħeġġiġhom jibqgħu attivi. “Però hemm biex tehda, għax tv, ftit faċendi, tisjir, qed inkun kuntenta kif jien”. Il-koppja McCarthy qed jagħmlu ħilithom biex mid-dar jibqgħu jgħinu kemm jistgħu. “Jekk trid l-għajnuna min-naħa tagħna huwa li tħallilna messaġġ fuq il-Facebook tagħna Bi Polar Malta.org, ismek u telephone u nċemplulek aħna”. Minbarra l-għajnuna ta’ għaqdiet volontarji bħal tal-koppja McCarthy, il-Fondazzjoni Richmond qed toffri għajnuna professjonali fil-qasam tas-saħħa mentali fuq in-numru 1770 erbgħa u għoxrin siegħa kuljum."
2020-05-07,5 persuni mmultati wara li kienu f’ġemgħa ta’ aktar minn 4 persuni,https://www.tvm.com.mt/mt/news/5-persuni-mmultati-wara-li-kienu-fgemgha-ta-aktar-minn-4-persuni/,"5 persuni ngħataw multa ta’ €100 kull wieħed waqt ir-rondi kontinwi li l-Pulizija u Environmental Health Officers qed jagħmlu biex jassiguraw li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, 2 persuni nstabu jiksru l-kwarantina obbligatorja fit-375 spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-07,Fil-Brażil: Jagħmel viżiera ta’ malajr minn biċċa plastik irqiqa,https://www.tvm.com.mt/mt/news/fil-brazil-jaghmel-viziera-ta-malajr-minn-bicca-plastik-irqiqa/,"F’dawn l-aħħar jiem il-midja soċjali imtlew f’kemm ili ngħidlek b’ruxmata filmati ta’ persuni li jgħidu tagħhom fuq il-Covid-19. Uħud jeħilsu malajr, ma jħabblu rashom xejn u l-maskri u l-viżieri jixtruhom lesti. Oħrajn, tawha għall-ħjata jew sfruttaw il-kreattività tagħhom biex joħolqu maskri jew viżieri ta’ kull xorta b’dak kollu li ġie f’idejhom bejn l-erba’ ħitan tad-dar. Fost l-aktar filmati kreattivi, raġel mill-Brażil joħloq viżiera ta’ malajr minn biċċa plastik irqiqa li spiss tkun mehmuża ma’ xi mazz karti tal-iskola. Il-filmat jissokta bir-raġel li jtaqqab il-plastik darbtejn b’tali mod li jkun jista’ jdaħħal is-saqajn tan-nuċċali. Liema viżiera, tgħattilu wiċċu kollu kemm hu. Għal min m’għandux nuċċali tal-vista jista’ jagħmel l-istess tip ta’ viżiera billi juża nuċċali tax-xemx. Minkejja dan, kwalunkwe messaġġ maħruġ mill-awtoritajiet m’għandu qatt jaqa’ fuq widnejn torox. Il-pubbliku xorta waħda għandu jibqa’ jieħu l-prekawzjonijiet meħtieġa fosthom li dak li jkun jibqa’ jżomm id-distanza li hemm bżonn bejnu u bejn ħaddieħor."
2020-05-07,"2 każijiet ġodda ta’ COVID-19 f’Malta, 6 persuni fiequ",https://www.tvm.com.mt/mt/news/2-kazijiet-godda-ta-covid-19-fmalta-6-persuni-fiequ/,"Sitt persuni oħra fiequ mill-coronavirus biex b’hekk issa t-total ta’ persuni li fiequ hu ta’ 413. Fil-bullettin mediku tal-Ħamis, is-Supretendent tas-Saħħa Pubblika, il-Professur Charmaine Gauci qalet li fl-aħħar sigħat kien hemm żewġ każi oħra pożittivi u t-total ta’ każi attivi issa hu ta’ 68. Il-Professur Gauci sostniet li dawn iż-żewġ każi li irriżultaw minn 1,022 swab. Dawn huma ta’ omm Maltija ta’ 24 sena li ma kellha l-ebda sintomi, iżda bintha kellha s-sintomi u marret biex tagħmel it-test għat-tfifa. It-tifla irriżultat negattiva għall-virus u t-test ġie offrut lill-omm li irriżultat pożittiva. Il-Professur Gauci qalet li dan ikompli juri kemm f’Malta s’issa ftit kienu t-tfal li ntlaqtu mill-virus, preċiżament 18. Enfasizzat li t-tfal xorta waħda jistgħu jittrasmettu l-virus u għalhekk hu importanti li jibqgħu jkunu protetti l-anzjani u l-vulnerabbli. Hija appellat lill-ġenituri li jekk jaraw li t-tfal għandhom id-deni jkellmu lit-tabib. It-tieni każ ukoll kien ta’ mara Maltija ta’ 77 sena li ma kellha l-ebda sintomi. Hija daħlet l-isptar għal appuntament u bħala rutina sarilha t-test u irriżulta pożittiv. Għalhekk qed isiru t-testijiet man-nies li kienu f’kuntatt magħha.   Mistoqsija minn TVM fuq rapport tal-aġenzija Reuters li wera li dan il-virus kien preżenti f’diversi pajjiżi f’Ottubru tas-sena l-oħra, il-Professur Gauci qalet li dan għad irid jiġi ikkonfermat. “Biex tkun taf kemm kien kemm nies li ġew affettwati mill-Covid-19 jistgħu jsiru antibody tests biex inti tara kemm kien ir-rispons tal-popolazzjoni għal dan il-virus. Pero bħalissa m’hemmx dawk it-testijiet li huma daqshekk reliable u allura aħna fil-laboratorju tagħna ta’ Mater Dei għaddejjin b’testijiet fuq dmija ta’ nies pożittivi imma anke random samples ta’ demm biex naraw x’inhuwa l-antibody response fil-popolazzjoni.” Il-Professur Gauci qalet li n-numru ta’ każi tal-coronavirus f’Malta qed jibqa’ stabbli u dan minħabba li l-pubbliku inġenerali qed jikkopera u jimxi mar-rakkomandazzjonijiet tal-awtoritajiet tas-saħħa. Weghdet li jekk jibqgħu jittieħdu l-prekawzjonijiet meħtieġa, fosthom li l-anzjani u l-vulnerabbli joħorġu biss għall-bżonn u li jintlibsu l-maskri fil-ħwienet, ikunu jistgħu jkomplu jiġu laxkati iżjed miżuri. Hija talbet mill-ġdid biex kulħadd jimxi mal-prekawzjonijiet tal-awtoritajiet biex aktar ‘il quddiem ikunu jistgħu jkompli jerħu l-miżuri. Il-Professur Gauci qalet li l-istess sitwazzjoni fl-epidemoloġija barra minn xtutna qed tippreżenta ruħha f’Malta, fejn it-tfal ma jiġux daqshekk affettwati mill-virus. 3.7% mit-total ta’ każijiet huma tfal u b’kollox f’Malta kien hemm 18-il tifel u tifla bil-Coronavirus. Għalkemm mhux daqshekk qed jiġu affettwati t-tfal, dawn xorta jagħtu l-virus lil ħaddieħor."
2020-05-07,L-ispiża tal-Gvern fil-benefiċċji soċjali b’rabta mal-Covid 19 titla’ għal aktar minn €7 miljuni,https://www.tvm.com.mt/mt/news/il-ministru-michael-falzon-baggornament-dwar-il-beneficcji-socjali-relatati-mal-covid-19/,"Il-Ministeru tal-Familja ħabbar li l-ispiża tal-Gvern għall-benefiċċji soċjali b’rabta mal-Covid-19 telgħet għal aktar minn seba’ miljun Ewro. Id-dipartiment tas-sigurtà soċjali rċieva aktar minn 9,600 applikazzjoni għall-għajnuna. F’konferenza tal-aħbarijiet, il-Ministru għall-Familja Michael Falzon qal li ħabbar bil-benefiċċji mogħtija mid-Dipartiment tas-Sigurtà Soċjali u mill-Malta Enterprise ġew salvati 94,000 impjieg. Is-Segretarju Permanenti tal-Ministeru tal-Familja, Mark Musu qal li 83.8% ta’ persuni li qed jibbenefikaw mill-benefiċċji soċjali minħabba l-Covid-19 huma Maltin u l-bqija huma barranin, il-maġġoranza tagħhom minn pajjiżi tal-Unjoni Ewropea li kienu qed jaħdmu f’Malta. Is-Sur Musu qal li d-dipartiment irċieva 9,670 applikazzjoni għall-ghajnuniet minn ħaddiema f’4 kategoriji li jistgħu jibbenefikaw minn l-għajnuna soċjali. Huwa nnota li kważi 400 waqqfu jieħdu l-benefiċċju minn jeddhom, wara li 263 minnhom marru lura għax-xogħol u 136 oħra li kienu qed jieħdu l-benefiċċju tal-qgħad u issa sabu xogħol. Il-Ministru għall-Familja u Solidarjeta’ Soċjali Michael Falzon irrimarka li tkun inġustizzja soċjali jekk ħaddiema jippretendu jibqgħu jieħdu benefiċċju meta suppost daħlu għax-xogħol wara li reġgħu bdew jiftħu l-ħwienet. “Kieku aħna bħala pajjiż inħallsu nies joqgħodu d-dar biex jieħdu 800 ewro meta l-impjieg jeżisti, inkunu qed noħolqu mhux ġustizzja soċjali imma inġustizzja.” Spjega li huma intitolati għall-benefiċċju soċjali ħaddiema li jew iridu bilfors jibqgħu d-dar minħabba t-tfal, ħaddiema b’diżabbiltà jew nies vulnerabbli li minħabba kundizzjoni medika ma jistgħux imorru għax-xogħol u lanqas jistgħu jaħdmu mid-dar. Miċ-ċifri tad-dipartiment tas-sigurtà soċjali joħroġ li 71% tal-benefiċjari huma nisa u hemm ukoll 11% tal-irġiel li qed jieħdu l-benefiċċju għax ma jistgħux imorru għax-xogħol biex jieħdu ħsieb it-tfal id-dar."
2020-05-07,Fin-12:30pm: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-bl-ahhar-aggornamenti-dwar-il-covid-19-2/,"Fin-12.30pm s-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta."
2020-05-07,“Qed inqatta’ aktar ħin mal-passjoni u l-karriera tiegħi”,https://www.tvm.com.mt/mt/news/qed-inqatta-aktar-hin-mal-passjoni-u-l-karriera-tieghi/,"Jingħad li l-mużika hi lingwa universali – li tinftiehem minn kulħadd. Grupp ta’ mużiċisti minn 18-il pajjiż ingħaqdu flimkien u minn darhom daqqew l-istess silta mużikali, fosthom minn Malta, l-arpista Lydia Buttigieg. Fil-bidu tal-pandemija tal-coronavirus, għadd kbir ta’ teatri madwar id-dinja niżżlu s-siparju u għadu mhux magħruf meta dan se jerġa’ jitla’. Dan ma waqqafx lil grupp ta’ artisti milli jesponu t-talenti tagħhom u l-imħabba għal muzika. Sebgħa u ħamsin mużiċist minn 18-il pajjiż ngħaqdu flimkien b’mod virtwali u daqqew is-silta “The Tempest – Lockdown 2020”. L-arpista Lydia Buttigieg ingħaqdet ma’ The Celtic Orchestra f’dan il-proġett ikkordinat mis-surmast Taljan Fabius Constable. Fil-proġett ħadu sehem mużiċisti ta’ kull età – minn aljevi sa mużiċisti professjonali. “Xi ħaġa meravilja hija li avolja li kulħadd qiegħed fid-dar tiegħu, imma fl-istess ħin qegħdin viċin ta’ xulxin avolja qegħdin ‘il bogħod min pajjiżi oħra u spiċċajna qisna familja waħda avolja ma nafux lil xulxin,” qalet Lydia Buttigieg. Lydia Buttigieg spjegat kif għall-mużiċisti, il-media soċjali nbidlet f’palk matul din il-pandemija. “Spiċċajt nistudja u fl-istess ħin nagħti pjaċir lin-nies ta’ fuq il-Facebook li għandi jiena u xi kultant intella’ video jew tnejn kuljum hekk u hekk nibqa’ għaddejja jien għar-repertorju tiegħi għax kelli nikkanċella l-kunċerti kollha,” kompliet l-arpista. L-arpista spjegat li minħabba l-pandemija kellha tħassar mal-11-il kunċert li kellha mas-St Paul Metropolitan Orchestra u kunċerti oħra skedati għal din is-sena. Spjegat li f’dawn il-jiem qed tqatta’ ħin twil fil-kamra tal-mużika tagħha – bejn l-istudju u r-riċerka fuq il-mużika Maltija filwaqt li kompliet tagħti l-lezzjonijiet online lill-istudenti tagħha. “Inqatta’ l-ġranet hawnhekk id-dar, kif tafu kulħadd mhux suppost joħroġ daqshekk daż-żmien imma tqatta’ iżjed ħin mal-passjoni tiegħek u f’din iċ-ċirkostanza hija mal-karriera tiegħi,” temmet tgħid Lydia Buttigieg."
2020-05-06,Il-PM Ingliż iddispjaċut għall-mod kif il-Covid-19 infirxet fid-djar tal-anzjani,https://www.tvm.com.mt/mt/news/il-pm-ingliz-iddispjacut-ghall-mod-kif-il-covid-19-infirxet-fid-djar-tal-anzjani/,"Fil-House of Commons, il-Prim Ministru Ingliż, Boris Johnson, stqarr id-dispjaċir tiegħu għall-mod kif il-virus infirex fid-djar tal-anzjani. Fi tweġiba għal domandi parlamentari, Johnson qal li meta l-pajjiż jasal biex jerħi wħud mir-restrizzjonijiet, dan isir b’mod li ma jkunx hemm riperkussjonijiet. “It would be an economic disaster for this country if we were to pursue a relaxation of these measures now in such a way as to trigger a second spike.” Johnson qal li l-pjan hu l-għadd tat-testijiet jilħqu 200,000 kuljum. “We’re working on that, we’re running at about 100,000 a day but the ambition clearly is to get up to 200,000 a day by the end of this month and then to go even higher.” Il-Ministru responsabbli għall-kommunitajiet, Robert Jenrick, qal li l-kumpaniji tal-kostruzzjoni jistgħu jissoktaw bix-xogħlijiet, iżda qal li għalissa mhux il-mument li jerġgħu jibdew servizzi reliġjużi. L-ajruport ta’ Heathrow intant ħabbar li se jipprova teknoloġiji u proċessi ġodda għall-iscreening tal-passiġġieri. ll-kap eżekuttiv ta’ Heathrow, John Holland-Kaye, qal li t-teknoloġiji possibilment jifformaw il-bażi tal-istandard internazzjonali ġdid fl-ajruporti internazzjonali."
2020-05-06,ARA: Jippreferu t-tagħlim wiċċ imb’ wiċċ iżda aħjar milli ma jitgħallmu xejn,https://www.tvm.com.mt/mt/news/ara-jippreferu-t-taghlim-wicc-imb-wicc-izda-ahjar-milli-ma-jitghallmu-xejn/,"L-iskejjel f’Malta għalqu fit-13 ta’ Marzu u sa minn dakinhar it-tfal u l-għalliema kellhom jadattaw għat-tagħlim mid-dar bl-għajnuna tal-internet u pjattaformi diġitali. Żorna l-Iskola tas-Seminarju u esperjenzajna ‘l hekk imsejjaħ ‘e-learning’ filwaqt li b’mod virtwali tkellimna mal-għalliema u l-istudenti li t-tnejn stqarrew li jippreferu t-tagħlim tradizzjonali fl-iskola. Mill-banda l-oħra, l-istudenti qalulna li fiċ-ċirkostanzi ta’ bħalissa, it-tagħlim online hu aħjar milli ma jitgħallmu xejn. Fil-ħemda tal-ġmiel naturali tal-iskola tas-Seminarju tal-Arċisqof f’Tal-Virtù r-Rabat, sibna lis-Surmast Fr Mark Ellul imnikket li fi żmien meta s-soltu l-iskola tkun qed tbaqbaq bit-tagħlim, il-logħob u l-għajjat tat-tfal, l-ambjent tal-iskola kien simili għal dak f’ċimiterju. “Espressjoni ta’ dieqa għax l-iskola hija ħajja għax ikun hemm l-istudenti, l-għalliema u l-istaff tal-iskola qegħdin hemm għax hemm it-tfal, jiġifieri li jkollok binja bħal din illi hija vojta u allura t-tfal mhumiex hawn, titlef l-iskop,” qal is-Surmast tal-Iskola tas-Seminarju tal-Arċisqof Fr Mark Ellul. Għalkemm sibna klassijiet vojta, it-tagħlim ma waqafx għal kollox. Minflok bejn erba’ ħitan, l-għalliema malajr adattaw għad-dinja virtwali bl-użu tal-internet u t-teknoloġija. Dħalna fil-laboratorju jew klassi fejn is-soltu jkun hawn il-lezzjonijiet u flimkien mal-istudenti segwejna l-lezzjoni magħhom b’mod virtwali. Staqsejnihom x’inhi l-iktar ħaġa li qed jimmissjaw mit-tagħlim tradizzjonali fil-klassi għat-tagħlim b’mod virtali mid-dar u x’inhi l-iktar ħaġa li qed japprezzaw u li se jgħożżu aktar meta tgħaddi din is-sitwazzjoni. Minflok lit-tfal jilagħbu jew jirrilassaw fil-bitħa tal-iskola, sibna lil carers li jaħdmu f’waħda mid-djar tal-anzjani tal-Knisja li qed jużaw din l-iskola bħala dormitorju f’dan iż-żmien tal-coronavirus. “Bħalissa hawn madwar 80 li qed jużaw dan il-post għax huma qegħdin bħala lockdown fid-djar tagħhom u minflok imorru mal-familji tagħhom qed jiġu hawnhekk,” qal Fr Stephen Magro. Kif jixhdu messaġġi tal-istudenti li bagħtu b’mod elettroniku lit-tmexxija tal-iskola, it-tama tagħhom hija li din is-sitwazzjoni tgħaddi kemm jista’ jkun malajr u l-grada tal-iskola terġa’ tinfetaħ u tiftħilhom opportunitajiet biex ikomplu jiżviluppaw il-ħiliet u l-personalità tagħhom, lesti għal dinja li x’aktarx se tkun differenti minn dik li ħallew f’nofs Marzu li għadda."
2020-05-06,Il-preżenza tal-missier waqt il-ħlas fost miżuri li se jkunu llaxkati daqt,https://www.tvm.com.mt/mt/news/il-prezenza-tal-missier-waqt-il-hlas-fost-mizuri-li-se-jkunu-llaxkati-daqt/,"Id-Deputat Prim Ministru Chris Fearne ħabbar fil-Parlament illi jekk il-pandemija tibqa’ taħt kontroll f’Malta, waħda mill-miżuri ġodda li se jittieħdu sa tliet ġimgħat oħra tkun li l-missirijiet jingħaqdu man-nisa tagħhom waqt il-perjodu kollu tal-ħlas fl-isptarijiet. Il-Ministru Fearne kien qed jitkellem fil-Parlament li ddiskuta l-estimi finanzjarji għal din is-sena tal-Awtorità għall-Protezzjoni tal-Embrijun, li kienu approvati, bl-Oppożizzjoni titlob vot formali fuqhom. Huwa qal li dan qed isir wara diskussjonijiet ma’ tobba kliniċi u ma’ tobba oħra fil-qasam tas-saħħa u konxju li jkunu qed jiżdiedu r-riskji bi ftit. Huwa qal li jekk in-numri mill-pandemija ma jiżdidux, jerġa’ jiftaħ il-proċess tal-IVF, iżda d-deċiżjoni jekk isirx il-proċess tittieħed mill-koppja involuta."
2020-05-06,Għandu l-Covid-19 u ma jħoss xejn – ma jafx minn fejn ħadu,https://www.tvm.com.mt/mt/news/ghandu-l-covid-19-u-jhoss-xejn-ma-jafx-minn-fejn-hadu/,"Lenti fuq dawk li għandhom il-coronavirus u ma jafux; din hija l-esperjenza ta’ bniedem li għamel it-test għax imġiegħel – mhux għax fittxu hu u mhux għax ħaseb li kellu bżonnu, imma ħareġ pożittiv. “Ma ħassejt xejn u ma jien qed inħoss xejn,” qal Karl Wright, xandar għal ħafna snin, illum terapista tal-familja. Huwa kien intervistat waqt il-programm Ras Imbras. “Mal-kumplanet tal-kollegi tal-FSWS f’Għawdex minħabba li bqajna nidħlu għax-xogħol għajtulna biex nagħmlu t-test, mort għamiltu u dak kien kollox. Telefonata li sirt pożittiv. Daqshekk,” qal is-Sur Wright. Fil-ġimgħat mindu faqqgħet il-pandemija, Karl Wright baqa’ jaħdem iżda kuntatt fiżiku mal-familji ma kellux. Is-sesssjonijiet kienu jsiru virtwalment. “Jiġifieri jien fil-verità kont qed noħroġ għax-xogħol, u kont qed noħrog biex nixtri, meta kont noħrop biex nixtri tgħidli jista’ jkun li ħadtu minn hemm? Jien dejjem ħadt il-prekawzjonijiet kollha.” It-telefonata biex ittarraflu li kien instab pożittiv waslitlu mingħand tabib fil-11:30 ta’ bil-lejl. “L-inkwiet tiegħi ma kienx fuqi imma fuq persuni vulnerabbli fid-dar, għax nafu li din tattakka persuni vulnerabbli u tista’ toqtolhom.” Karl Wright jgħid li t-test sarilhom l-għada u ħarġu kollha negattivi. Hu min-naħa tiegħu telaq mid-dar u ntefa’ f’iżolament f’appartament ipprovdut mill-post tax-xogħol. “L-uniku mediċina li qed nieħu mhux mediċina fiżika imma tal-ħafna u ħafna nies li qed jagħmlu kuntatt miegħi.” Jibqa’ l-fatt li dawk li jinstabu pożittivi jibżgħu jitkellmu minħabba l-istigma. “Jien ħadt deċiżjoni li nitkellem fuqha mill-bidu biex niġġieldu din il-biża’ u din l-istigma. Għaliex jien nirrinforza l-kuraġġ irrid, mhux il-biża’, għax kull min iżomm ġo fih qed jagħmel ħsara lilu nnifsu u potenzjalment iġib mard fuq nnifsu.” Filwaqt li qed jibqa’ jaħdem ġewwa minkejja li nstab pożittiv għall-Covid-19, Karl Wright qed isib iċ-ċans jikteb blog biex jinforma lill-pubbliku b’dak li jkun għaddej minnu kuljum, fi kliemu – biex iżomm lilu nnifsu u lil ħaddieħor b’saħħtu – anki mentalment. Tista’ ssegwi l-intervista sħiħa f’Ras Imbras illejla fis-7.30 p.m. fuq TVM"
2020-05-06,"F’xahar twieġbu 93,000 telefonata fuq il-153",https://www.tvm.com.mt/mt/news/fxahar-twiegbu-93000-telefonata-fuq-il-153/,"F’xahar wieħed tul il-pandemija tal-Coronavirus, il-ħaddiema tas-servizz pubbliku wieġbu 93,000 telefonata li saru fuq il-153. Terz minnhom kienu relatati mal-assistenza soċjali marbuta mal-Covid-19. Dawn it-telefonati kollha twieġbu minkejja li tnaqqsu l-aġenti minn fuq il-153 biex jgħinu fit-teħid tat-telefonati tal-111. Waqt li ta rendikont tar-riżultati miksuba mis-servizz pubbliku waqt l-imxija, il-Kap taċ-Ċivil, Mario Cutajar, qal li l-mod kif ħadem servizz.gov juri li l-istrutturi tas-servizz pubbliku ffunzjonaw tajjeb anke jekk taħt pressjoni. Semma kif 125,000 persuna kellhom aċċess għas-servizz tal-Gvern mis-sit elettroniku li jipprovdi iktar minn 1,000 servizz governattiv. Mistoqsi jekk il-ħaddiema tal-Gvern li jaħdmu fl-uffiċini hux se jkomplu jaħdmu mid-dar wara li tgħaddi l-pandemija, is-Sur Cutajar qal li l-arloġġ ma jistax jitreġġa’ lura u anke s-servizz pubbliku jrid jaddatta għal normalità ġdida. Irrimarka li s-sena l-oħra l-persuni li kienu qed jaħdmu mid-dar tela’ għal iktar minn 6%, li qal hi ċifra ogħla mill-medja fl-Unjoni Ewropea."
2020-05-06,Irid jgħaddi ż-żmien biex tittieħed deċiżjoni dwar il-futbol,https://www.tvm.com.mt/mt/news/irid-jghaddi-z-zmien-biex-tittiehed-decizjoni-dwar-il-futbol/,"Is-Supretendent tas-Saħħa Pubblika, il-Professur Charmaine Gauci qalet li bħalissa l-awtoritajiet tas-saħħa ma jistgħux jieħdu deċiżjonijiet dwar x’se jiġri f’Ġunju u f’Lulju. Il-Professur Gauci kienet qed twieġeb mistoqsija ta’ Television Malta, dwar l-ittra li tliet klabbs ewlenin tal-Kampjonat Premier, Birkirkara, Gżira United u Valletta, kitbu lill-Assoċjazzjoni Maltija tal-Futbol, biex fl-10 ta’ Ġunju l-klabbs jibdew bit-taħriġ tagħhom u mill-1 ta’ Lulju jitkompla l-Kampjonat Premier. Is-Supretendent tas-Saħħa Pubblika qalet li għadhom kemm illaxkaw l-ewwel grupp ta’ miżuri li huma l-ftuħ tal-ħwienet mhux essenzjali, żdiedu għal erbgħa l-ammont ta’ persuni li jistgħu ikunu flimkien fil-pubbliku minn tlieta, żdiedu s-servizzi tas-saħħa u reġa’ nfetaħ l-ivjaġġaw bejn Malta u Għawdex.  Il-Professur Gauci qalet li jrid jgħaddi ż-żmien biex l-awtoritajiet jevalwaw is-sitwazzjoni fid-dawl ta’ dan l-ewwel grupp ta’ miżuri biex jassiguraw li s-sitwazzjoni tibqa’ stabbli u mbagħad ikunu f’pożizzjoni li jevalwaw x’miżuri oħra jistgħu jiġu llaxkati."
2020-05-06,Il-Gvern se jagħti permess limitat għall-ħruq tan-nar fil-festi tar-raħal,https://www.tvm.com.mt/mt/news/il-gvern-se-jaghti-permess-limitat-ghall-hruq-tan-nar-fil-festi-tar-rahal/,"Il-Gvern ħabbar li, b’mod limitat, se jkun permess li jinħaraq in-nar tal-ajru f’ħinijiet u jiem partikolari meta taħbat il-festa tar-raħal, iżda mhux se jkun permess nar tal-art jew esebizzjonijiet. Il-Ministeru għall-Intern, is-Sigurtà Nazzjonali u l-Infurzar tal-Liġi fi stqarrija qal d-deċiżjoni ttieħdet speċjalment minħabba s-sigurtà u l-ħażna fil-kmamar tan-nar, peress li l-maġġoranza tal-kmamar tan-nar kienu avvanzaw sew fix-xogħol pirotekniku meta ttieħdet id-deċiżjoni li din is-sena ma jsirux il-festi esterni mill-Awtoritajiet tal-Knisja. Il-pulizija se tkun qiegħda tagħti permessi għal ħruq tan-nar f’dawn il-ġranet u ħinijiet: • Lejliet u nhar il-festa filgħodu u f’nofsinhar. • Lejliet il-festa fil-ħin ta’ tranżulazzjoni (għall-ħabta tas-6pm) • F’nhar il-festa jingħata permess limitat għal ħarqa ta’ siegħa filgħaxija • Mhux se jingħata permess għall-ebda logħob tan-nar tal-art u lanqas għal displays. Il-Gvern sostna li dan kollu għandu jsir b’rispett lejn l-Avviżi Legali maħruġa biex ikun miġġieled it-tixrid tal-COVID-19 u mhux se jkun ittollerat ksur ta’ liġi. Żied li ladarba l-kmamar tan-nar se jkunu qed jaħarqu ferm inqas nar minn dak li jkunu ħadmu għalih, se tkun limitata l-kwota ta’ oxidizer li dawn l-għaqdiet tan-nar jieħdu għas-sena d-dieħla. Intqal li dawn id-deċiżjonijiet kienu meħuda mal-istakeholders involuti u wara konsultazzjoni ma’ esperti fis-suġġetti relatati, iżda l-Ministeru wissa li jżomm id-dritt li jibdel l-pożizzjoni tiegħu skont iċ-ċirkostanzi. Aġġornat – Il-Kurja tagħti reazzjoni Kelliem għall-Kurja spjega li ma nbidel xejn mid-deċiżjoni tal-Knisja dwar il-festi sal-aħħar ta’ din is-sena. Dan ifisser li anke jekk l-awtoritajiet tas-saħħa jagħtu permess li jistgħu jinġabru flimkien nies f’attivitajiet pubbliċi, din is-sena f’jum il-festa se jsir biss pellegrinaġġ ta’ talb u radd il-ħajr bl-istatwa; dakinhar issir quddiesa tal-festa fil-knisja u ma jkunx hemm ċelebrazzjonijiet oħra interni jew esterni."
2020-05-06,Tista’ terġa’ tilbes il-maskra fl-istess jum?,https://www.tvm.com.mt/mt/news/tista-terga-tilbes-il-maskra-fl-istess-jum/,"Is-Supretendent tas-Saħħa Charmaine Gauci llum kompliet twieġeb il-mistoqsijiet fuq l-aħjar użu tal-maskri, filwaqt li ddeskriviet bħala inkoraġġanti s-sitwazzjoni osservata s’issa. Dwar jekk wieħed jistax jilbes l-istess maskra għal iktar minn darba fl-istess jum, Prof Gauci qalet li l-maskra għandha tendenza tixxarrab bl-umdità tan-nifs. Qalet li jekk wieħed jinnota li l-maskra tkun ixxarrbet, allura m’għandhiex terġa’ tintilbes, għax dan inaqqas mill-effettività tagħha. Dwar is-sitwazzjoni osservata fl-aħħar jiem fil-ħwienet, Prof Gauci qalet li għandek numru ta’ nies li qed jilbsu l-maskra, u qalet li din hija sitwazzjoni inkoraġġanti, u appellat biex ikompli dan is-sens ta’ altruiżmu biex nipproteġu lil xulxin. Appellat biex fuq il-postijiet tax-xogħol jintużaw il-prinċipji bażiċi ta’ prekawzjoni, anki bl-ilbies ta’ maskri u visors fejn hemm bżonn. Iċċarat li d-direttiva dwar l-ammont ta’ nies permessi fil-ħanut ma tinkludix il-ħaddiema tal-ħanut, iżda appellat biex f’kull ħanut ikun hemm biss l-ammont ta’ ħaddiema li verament hemm bżonn. Fakkret li minkejja li l-maskri qed jiġu milbusa fil-ħwienet, il-persuni xorta waħda għandhom iżommu distanza ta’ żewġ metri bejniethom. Ara wkoll: Żewġ każijiet ġodda ta’ Covid-19 f’Malta, 4 oħra mfejqa "
2020-05-06,Ma nħallux Jum l-Omm ikun il-kaġun li npoġġu lill-ommijiet tagħna fil-periklu,https://www.tvm.com.mt/mt/news/ma-nhallux-jum-l-omm-ikun-il-kagun-li-npoggu-lill-ommijiet-taghna-fil-periklu/,"Is-Supretendent tas-Saħħa Pubblika, il-Professur Charmaine Gauci filwaqt li stqarret li nhar il-Ħadd li ġej huwa jum għażiż u mistenni għax jiġi ċċelebrat Jum l-Omm, saħqet li l-isbaħ rigal li nistgħu nagħtu lill-ommijiet anzjani u vulnerabbli hu li nkomplu nipproteġu saħħithom. Appellat biex jintużaw mezzi oħra ta’ komunikazzjoni, minflok jiltaqgħu għall-ikla ta’ nofsinhar, u r-rigali jgħadduhom b’mezzi oħra. “Ejja ma jkunx Jum l-Omm li jpoġġi lill-ommijiet vulnerabbli f’pożizzjoni li naggravawlhom is-saħħa tagħhom,” qalet il-Professur Gauci."
2020-05-06,"Żewġ każijiet ġodda ta’ Covid-19 f’Malta, 4 oħra mfejqa",https://www.tvm.com.mt/mt/news/zewg-kazijiet-godda-ta-covid-19-fmalta4-ohra-mfejqa/,"Is-Supretendent tas-Saħħa, Charmaine Gauci kkonfermat żewġ każijiet ġodda ta’ Covid-19 f’Malta. Dawn il-każijiet ħarġu wara li lbieraħ saru 1,392 swab test. B’hekk s’issa f’Malta kellna 484 każ tal-COVID-19. Prof Gauci qalet li fiequ 4 pazjenti oħra, u dan ifisser li issa hemm 407 persuni li fiequ u 72 każ attiv. Il-każijiet il-ġodda huma mara Maltija ta’ 30 sena li bdiet bis-sintomi ta’ uġigħ ta’ ras, uġigħ fi griżmejha, uġigħ fil-ġogi u għejja fl-4 ta’ Mejju. Hi ma kinetx taħdem u qed isir contact tracing tal-membri tal-familja tagħha. Il-każ l-ieħor hu ta’ mara Filippina ta’ 32 sena, li hija carer f’Karin Grech. Il-Professur Gauci qalet li dan hu każ relatat mal-każ tal-anzjan ta’ 81 sena li miet ilbieraħ. Qalet li saru 15-il test fuq il-pazjenti li kienu fl-istess sala tal-anzjan u 56 test fuq staff li seta’ kellhom kuntatt mal-anzjan u li kollha ħarġu negattivi. Persuna mill-erbgħa li ġew iddikjarati mfejqa, għandha bejn 10 u 19-il sena, tnejn oħra għandhom bejn 20 u 29 sena u persuna oħra għandha bejn 40 u 49 sena. Dwar il-każi fiċ-ċentru miftuħ ta’ Ħal Far, is-Supretendent tas-Saħħa Pubblika qalet li kien hemm b’kollox 50 każ u minnhom fiequ 21 ruħ. Qalet li dawn għamlu wkoll is-sebat ijiem oħra kwarantina wara li ġew dikjarati li fiequ u ħelsu għal kollox mill-virus. Qalet li dawn l-immigranti issa qegħdin f’post ieħor fiċ-ċentru miftuħ ta’ Ħal Far taħt it-tmexxija tal-AWAS. Il-Professur Gauci qalet li hemm 19-il immigrant ieħor li ġew dikjarati mfejqa u qed jistennew li jgħaddu s-sebat ijiem addizzjonali kwarantina. Qalet li b’hekk fadal 10 immigranti oħra li għadhom qed isegwuhom. Qed isegwu wkoll l-immigranti fi kwarantina li 42 minnhom diġà għamluha u nħarġu minn kwarantina filwaqt li għadhom qed isegwu l-bqija. Segwi l-konferenza tal-aħbarijiet mis-Supretendent tas-Saħħa Pubblika hawnhekk: Ara wkoll: Tista’ terġa’ tilbes il-maskra fl-istess jum? Ma nħallux Jum l-Omm ikun il-kaġun li npoġġu lill-ommijiet tagħna fil-periklu Irid jgħaddi ż-żmien biex tittieħed deċiżjoni dwar il-futbol "
2020-05-06,200 maskra protettiva għal Dar Merħba Bik,https://www.tvm.com.mt/mt/news/200-maskra-protettiva-ghal-dar-merhba-bik/,"Il-Ministru għall-Ġustizzja, l-Ugwaljanza, u l-Governanza Edward Zammit Lewis qassam 200 maskla protettiva lil Dar Merħba Bik f’Ħal Balzan f’turija ta’ apprezzament għax-xogħol siewi li jsir f’din id-dar u djar oħra bħalha. Fi stqarrija l-Ministru Zammit Lewis sejjaħ il-vjolenza domestika bħala pjaga soċjali li jeħtieġ li tiġi eliminata speċjalment f’dan il-perjodu tal-pandemija meta l-vjolenza domestika hemm aktar ċans li tkompli tgħolli rasha. Dar Merħba Bik hija post li jistgħu jirrikorru għalih vittmi tal-vjolenza domestika, meta dawn ma jħossuhomx siguri f’darhom. Minbarra li toffri post fejn jgħixu dawn in-nisa abbużati, toffri servizzi ta’ counselling, u mbagħad tgħinhom jerġgħu jirritornaw lura fis-soċjetà, anke billi ssibilhom akkomodazzjoni alternattiva. Fil-ġranet li għaddew issaħħaħ ukoll servizz ta’ għajnuna legali professjonali mingħajr ħlas, 24 siegħa kuljum u din is-sena żdied il-budget tal-Kummissjoni għall-Vjolenza Domestika u l-Vjolenza Abbażi tal-Ġeneru, b’aktar minn 70%."
2020-05-06,Fin-12:30pm: Is-Supretendent tas-Saħħa bl-aħħar aġġornamenti dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-bl-ahhar-aggornamenti-dwar-il-covid-19/,"Fin-12.30pm s-Supretendent tas-Saħħa Pubblika, il-Professur Charmaine Gauci, se tkun qed twassal l-aħħar aġġornamenti dwar is-sitwazzjoni tal-Covid-19 f’Malta. Waqt l-aġġornament tal-bieraħ tħabbret il-ħames vittma tal-Covid-19, li nstabet pożittiva wara mewtha. Tħabbru wkoll żewġ każijiet ġodda, kif ukoll 4 persuni li fiequ. L-aġġornament tal-lum jixxandar bħas-soltu fuq TVM, Radju Malta, tvm.com.mt u fuq il-paġna ta’ Facebook Television Malta. Ara wkoll: Imut anzjan Malti – 2 każijiet ġodda ta’ Covid-19 f’Malta "
2020-05-06,"Żewġ kumpaniji jagħtu 22,000 maskra lid-djar tal-anzjani u l-persuni b’diżabilità",https://www.tvm.com.mt/mt/news/zewg-kumpaniji-jaghtu-22000-maskra-lid-djar-tal-anzjani-u-l-persuni-bdizabilita/,"Il-kumpanija Norwex u l-kumpanija Corinthia Group taw donazzjoni bejniethom total ta’ 22,000 maskra protettiva lid-djar tal-anzjani u tal-persuni b’diżabilità. Is-Segretarju Parlamentari għall-Anzjanità Attiva u l-Persuni b’Diżabilità Silvio Parnis faħħar lil dawn iż-żewġ kumpaniji ta’ dan il-ġest sabiħ li qed jagħmlu f’dan il-perjodu. Is-Segretarju Parlamentari qal li dan il-ġest se jkompli jgħin sabiex inkomplu nipproteġu lill-persuni vulnerabbli u lill-ħaddiema li jinsabu f’dawn ir-residenzi. Hu rringrazzja wkoll lil dawk kollha li jaħdmu fis-setturi tal-anzjani u tal-persuni b’diżabilità tal-ħidma eċċezzjonali li qed jagħmlu."
2020-05-06,X’qed jippjana Covid biex jonsob lill-Maltin u minn xiex qed jibża’?,https://www.tvm.com.mt/mt/news/xqed-jippjana-covid-biex-jonsob-lill-maltin-u-minn-xiex-qed-jibza/,"Bħalissa l-aħbarjiet huma kuljum iddominati mill-COVID-19 u l-impatt ta’ dan il-virus fuq id-dinja. Ħafna huma dawk li rrikorrew aktar għal pjattaformi diġitali biex komplew il-ħidma tagħhom. Huma ħafna wkoll dawk li qed jużaw aktar il-media soċjali sew biex iżommu kuntatt kif ukoll biex jesprimu ruħhom. Fost dawn hemm l-awtur u l-għalliem tal-Malti Bertram Portelli, li fuq Facebook kiteb silta narrattiva fl-ewwel persuna dwar l-istorja ta’ dan il-virus u x’qed jippjana biex jonsob lill-Maltin u l-Għawdxin. Fir-rakkont, Covid jistqarr ukoll li qed jibża’ li jekk ma jirnexxilux, se jkollu jmut minn din il-gżira. Tista’ taqra s-silta hawn: https://www.facebook.com/notes/bertram-portelli-awtur/jisimni-covid/2844386218972850/ Il-Covid-19, li kultant nirrferu għaliha wkoll bħala Corona virus, kienet ta’ ispirazzjoni wkoll għal dawk li jħobbu jesprimu ruħhom bil-poeżija. Fosthom Christine Agius, li tirrifletti fuq il-ħsara li għamlet din il-pandemija u t-tbatija li ġabet magħha, li iżda minkejja kollox ma ħarġitx rebbieħa fuq l-umanità tal-bnedmin u l-fidi tagħhom. "
2020-05-06,"Il-Fondazzjoni Grimaldi b’donazzjoni ta’ €100,000 għal tagħmir mediku",https://www.tvm.com.mt/mt/news/il-fondazzjoni-grimaldi-bdonazzjoni-ta-e100000-ghal-taghmir-mediku/,"Il-Fondazzjoni Grimaldi tat donazzjoni ta’ €100,000 lill-Ministeru tas-Saħħa għal tagħmir mediku li hemm bżonn waqt il-pandemija tal-Covid-19. Id-donazzjoni saret mill-aġenti u rappreżentanti tal-grupp Grimaldi f’Malta, Sullivan Maritime Ltd. Fi stqarrija l-grupp Grimaldi qal li b’din id-donazzjoni jrid jagħti kontribut lil Malta fejn ilu għal dawn l-aħħar 50 sena jopera biex jgħaqqad lill-pajjiż mal-bqija tal-Ewropa u destinazzjonijiet oħra u fejn għadu jservi ta’ ħolqa mportanti f’dawn iż-żminijiet diffiċli.  "
2020-05-06,"Fundación MAPFRE tagħmel donazzjoni ta’ 100,000 maskra lil Malta",https://www.tvm.com.mt/mt/news/fundacion-mapfre-taghmel-donazzjoni-ta-100000-maskra-lil-malta/,"Fundación MAPFRE, fondazzjoni bla skop ta’ profit fi ħdan il-Grupp MAPFRE, tat donazzjoni ta’ 100,000 maskra ta’ protezzjoni lil Malta. Il-President ta’ MAPFRE Middlesea Martin Galea, u l-Kap Eżekuttiv Felipe Navarro, qalu li din l-inizjattiva tifforma parti minn programm globali li biħ Fundación MAPFRE allokat baġit ta’ € 35 miljun biex tappoġġa firxa ta’ ħtiġijiet mediċi u komunitarji, biex jindirizzaw problema ta’ nuqqas ta’ provvisti kritiċi għall-professjonisti mediċi u oħrajn li qedin minn ta’ quddiem nett, f’27 pajjiż madwar id-dinja. L-Inġinier Karl Farrugia, Direttur Maniġerjali, direttur fi ħdan id-Dipartiment tas-Saħħa, qal li dawn il-maskri se jitqassmu lill-ħaddiema tal-kura tas-saħħa bħala l-ewwel responders fis-sistema tas-saħħa nazzjonali. Id-Deputat Prim Ministru u Ministru għas-Saħħa Chris Fearne irringrazzja lil Fundación MAPFRE għall-appoġġ li qed tagħti lill-ħaddiema tas-saħħa waqt dawn iż-żminijiet ta’ sfida. Qal li għalkemm il-Gvern qed jiżgura li jkollu ħażna adekwata ta’ tagħmir protettiv personali, inizjattivi bħal dawn mis-settur privat ikomplu jgħinu sabiex Malta tkun aktar ippreparata meta tiġi biex tiffaċċja t-tieni mewġa potenzjali ta’ każijiet Covid-19."
2020-05-06,Pjani biex isir biss ivjaġġar bejn New Zealand u l-Awstralja,https://www.tvm.com.mt/mt/news/pjani-biex-isir-biss-ivjaggar-bejn-new-zealand-u-l-awstralja/,"L-Awstralja u New Zealand li implimentaw restrizzjonijiet iebsa fuq l-ivjaġġar u anke għalqu għalkollox il-fruntieri tagħhom, qed jippjanaw li fi ftit taż-żmien ieħor jippermettu vjaġġi bejn iż-żewġ pajjiżi mingħajr ma l-passiġġieri jkunu jeħtieġu li joqogħdu 14-il ġurnata kwarantina. Il-Prim Ministru ta’ New Zealand Jacinda Ardem qalet li l-pass jittieħed meta ż-żewġ pajjiżi jkunu lesti filwaqt li sostniet li l-ivjaġġar ma pajjiżi oħra ser jibqa’ magħluq għal żmien twil. “I think simply the position that I would take on behalf of New Zealand is that when we feel comfortable and confident that we both won’t receive cases from Australia, but equally that we won’t export them, then that will be the time to move,” qalet il-Prim Ministru ta’ New Zealand Jacinda Ardern. Din il-miżura ser issir biex tingħata l-ewwel spinta liż-żewġ ekonomiji li bħalissa jinsabu pparalizzati. L-Awstralja issa laħqet kważi 7,000 każ ta’ coronavirus li minnhom 96 persuna tilfu ħajjithom filwaqt li fi New Zealand mietu 20 persuna u l-każi telgħu għal 1,500."
2020-05-06,L-Istati Uniti bi pjani biex iżarmaw it-taskforce dwar il-coronavirus,https://www.tvm.com.mt/mt/news/l-istati-uniti-bi-pjani-biex-izarmaw-it-taskforce-dwar-il-coronavirus/,"L-Istati Uniti li rreġistraw ftit iżjed minn 70,000 fatalita’ konnessi mal-Covid-19 se jibdew jerħu r-restrizzjonijiet biex jikkontrollaw l-imxija hekk kif il-President Trump qal li it-taskforce dwar il-coronavirus possibilment żżarma iżjed tard dan ix-xahar. Trump qal li wasal iż-żmien li l-pajjiż jerġa’ jqum fuq saqajh waqt żjara li għamel f’fabbrika li timmanifattura l-maskri f’Ariżona filwaqt li għażel li jibqa’ mingħajr maskra. L-Istati Uniti rreġistraw ftit iżjed minn 1.2 miljun każi ta’ infezzjonijiet u l-awtoritajiet tas-saħħa wissew li l-każi se jiggravaw jekk il-pajjiż jerġa jiftaħ għall-kummerċ."
2020-05-05,Laqgħa f’Kastilja dwar l-ekonomija Maltija fl-isfond tal-isfida tal-Covid-19,https://www.tvm.com.mt/mt/news/laqgha-fkastilja-dwar-l-ekonomija-maltija-fl-isfond-tal-isfida-tal-covid-19/,"L-eks Prim Ministru Joseph Muscat kien fost numru ta’ esperti ekonomiċi li t-Tnejn waranofsinhar kienu preżenti għal-laqgħa mal-Prim Ministru Robert Abela f’Kastilja li matulha ġiet diskussa l-ekonomija Maltija u l-isfidi tal-pandemija covid-19. It-tfassil ta’ pjan ħolistiku, li jindirizza s-setturi differenti tal-ekonomija Maltija, kien fuq l-aġenda ta’ laqgħa li saret it-Tnejn waranofsinhar fl-Uffiċċju tal-Prim Ministru Robert Abela f’Kastilja. Għal-laqgħa kien hemm preżenti l-eks Prim Ministru Joseph Muscat li kien fost dawk li ġew deskritti mill-istess sorsi bħala esperti ekonomiċi oħra li flimkien qed jagħtu konsulenza lill-Gvern dwar miżuri li għandhom iwasslu għal irkupru ekonomiku wara li tgħaddi l-pandemija tal-Covid-19. Fil-laqgħa ħadu sehem il-Ministru tal-Ekonomija Silvio Schembri, il-Kap Eżekuttiv tal-Malta Enterprise Kurt Farrugia – li ħadem mill-qrib ta’ Dr Muscat għal snin sħaħ – u Clyde Caruana li kien kap ta’ Jobsplus u llum huwa l-Kap tas-Segretarjat tal-Prim Ministru Abela. Rapport mhux ikkonfermati jgħidu li l-Gvern qed jikkunsidra jdaħħal fis-seħħ, ftit ftit, numru ta’ miżuri ekonomiċi maħsuba biex jgħinu setturi speċifiċi. Dawn jistgħu jiddaħħlu fuq perjodu ta’ xhur. Kif żvela Television Malta, il-ġimgħa li għaddiet, l-uffiċċju ta’ Dr Muscat ħejja nota ekonomika li fiha studja diversi xenarji ta’ kif tista’ tiġi affettwata l-ekonomija skont kemm iddum il-pandemija. L-istudju tal-uffiċċju ta’ Dr Muscat jibbaża ruħu fuq kalkoli u stimi li jikkunsidraw kemm ir-restrizzjonijiet li ġew imposti u anke l-pakkett ta’ għajnuna finanzjarja li tħabbar mill-gvern biex l-ekonomija tirkupra fl-iqsar żmien possibbli. Mill-istudju joħroġ li fl-aħjar xenarju possibbli, l-ekonomija tirpilja f’qasir żmien din is-sena stess waqt li fl-agħar xenarju, il-kriżi ekonomika tkompli tkarkar anke s-sena d-dieħla. L-istess rapport imfassal mill-uffiċċju tal-eks Prim Ministru Joseph Muscat jindika li t-turiżmu l-aktar li se jdum biex jirkupra filwaqt li s-settur tal-bejgħ bl-imnut għandu jirpilja minn tal-ewwel."
2020-05-05,‘Pulizija l-ħin kollu jduru u jekk tikser ir-regoli jwaħħlulek multi kefrin’ – Maltija li tgħix Spanja,https://www.tvm.com.mt/mt/news/pulizija-l-hin-kollu-jduru-u-jekk-tikser-ir-regoli-jwahhlulek-multi-kefrin-maltija-li-tghix-spanja/,"Fi Spanja, wara 52 ġurnata f’lockdown totali, min-nhar il-Ħadd li għadda l-Ispanjoli ħadu ftit tan-nifs għax bdew jitħallew joħorġu b’għadd ta’ restrizzjonijiet. Madankollu, il-Gvern Spanjol qed jiddiskuti l-possibbilità li l-lockdown jiġi estiż sal-aħħar ta’ dan ix-xahar. Fl-eqqel tal-pandemija tal-Covid 19, il-Gvern Spanjol impona dak li jista’ jitqies bħala l-aktar wieħed b’miżuri stretti fl-Ewropa u bdew jintreħew ftit fl-aħħar ġranet. Għall-Ispanjoli dak kien ħmar il-lejl anke għaliex ħafna minnhom, speċjalment f’Madrid jgħixu f’appartament żgħar li ma setgħux joħorġu minnhom għall-ebda raġuni ħlief għal qadjiet essenzjali. Maria Delicata, Maltija li ilha 15-il sena tgħix f’Madrid, iddeskriviet dawn il-ġranet bħala iebsin immens, mhux biss għal binthom u għat-tfal kollha li ma setgħux joħorġu, imma wkoll għalihom minħabba li kellu jinbidel il-mod kif jaħdmu. “Il-pulizija l-ħin kollu ddur. Pereżempju għandna kelba, tawna permess li nistgħu nniżżlu l-kelba biex tagħmel il-bżonnijiet tagħha 3 darbiet kuljum. Imma l-pulizija xħin tarak ħierġa jiġifieri tkun diġà fuqek, jaraw fejn tgħix, jekk domt iktar minn 5 minutes iddur bil-kelba barra, jiġifieri tinżel u titla’. U eżempju xirja jgħidulna noħorġu darba kull għaxart ijiem. Trid tmur is-supermarket tal-area tiegħek, il-pulizija jwaqqfuk il-ħin kollu, jekk ma jkollokx karta li tgħid sejra għax-xogħol jew jekk ma jarawkx xirja kbira tas-supermarket iwaħħlulek il-multi u hawnhekk il-multi kienu kefrin ħafna.” Min-nhar il-Ħadd li għadda l-Gvern Spanjol reħa ftit minn din il-lockdown totali. “Nifs kbir għalina. Mill-Ħadd li għadda issa qassmu l-ġurnata f’ċertu ħinjiet u eżempju mis-6 tal-10 ta’ filgħodu tista’ toħroġ tagħmel naqra sports. Trid tkun waħdek, ma tridx tagħmel iżjed minn siegħa barra u ma tistax tmur iżjed minn 1 kilometre minn fejn tgħix int. Mill-10 sa nofsinhar jistgħu joħorġu x-xjuħ, 70 plus biex jimxu mixja, min-nofsinhar sas-7 jista’ joħroġ parent wieħed ma’ 3 itfal, ma tistax toħroġ il-familja kollha…. Inti tgħid ħa nipprova mmur nimxi iżjed minn siegħa u jaqbduk, anke kellna helicopters u drones iduru fuqna eżempju jekk jaraw nies jippruvaw jidħlu parks u jarawhom bil-helicopters u d-drones.” F’Madrid l-iżjed li ġew rappurtati każi u mwiet kawża tal-coronavirus minn Spanja kollha. F’dawn il-ġranet il-Gvern Spanjol qed jiddiskuti l-possibbilita’ li bosta mil-mizuri tal-lockdown jiġu estiżi sal-24 ta’ Mejju. Is-sinjura Delicata qalet li għalkemm kulħadd xeba’ ġewwa, il-biċċa l-kbira tal-Ispanjoli jifhmu wkoll li la għad m’hawnx vaċċin kontra dan il-virus, iridu joqogħdu attenti. Stqarret li diġà qed jingħad reġgħu bdew jiżdiedu l-każi ta’ infezzjonijiet mindu ġew illaxkati l-miżuri. Ir-rata tal-imwiet iżda naqset fl-aħħar ġranet u llum ġew rappurtati 185 persuna li mietu bil-Covid 19."
2020-05-05,"Malta b’għotja ta’ €400,000 fil-kampanja dinjija ta’ ġbir ta’ fondi kontra l-Covid-19",https://www.tvm.com.mt/mt/news/malta-bghotja-ta-e400000-fil-kampanja-dinjija-ta-gbir-ta-fondi-kontra-l-covid-19/,"Minkejja ċ-ċokon tagħha, Malta tat il-kontribut tagħha b’għotja ta’ €400,000 fil-kampanja dinjija ta’ ġbir ta’ fondi kontra l-Covid-19. Il-kampanja, immexxija mill-President tal-Kummissjoni Ewropea, Ursula Von der Leyen, taħseb biex jinġabru €7.4 biljun għall-użu ta’ riċerka, prevenzjoni u kura kontra l-virus.   F’messaġġ waqt iċ-ċerimonja virtwali, il-Prim Ministru Robert Abela qal li, qabel ma tinstab it-tilqima kontra l-virus, se jibqa’ jkun hemm konsegwenzi mhux mixtieqa fuq il-ħajja umana u fuq l-ekonomija. Huwa appella biex ladarba jinstab il-vaċċin, dan jitqassam malajr u b’mod ekwu fost kulħadd. Kemm Von der Leyen u anke d-Direttur Ġenerali tal-WHO, Tedros Adhanom, raddew ħajr għall-kontribuzzjoni Maltija."
2020-05-05,7 persuni mmultati llum wara li nstabu fi gruppi ta’ aktar minn 4,https://www.tvm.com.mt/mt/news/7-persuni-mmultati-llum-wara-li-nstabu-fi-gruppi-ta-aktar-minn-4/,"7 persuni ngħataw multa ta’ €100 kull wieħed waqt ir-rondi kontinwi li l-Pulizija u l-Environmental Health Officers għamlu biex jassiguraw li ma jkunx hemm ġemgħat t’aktar minn 4 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fit-322 spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-05,Jiftħu l-ħwienet b’uħud mill-impjegati bla rieda u ħeġġa li jmorru lejn ix-xogħol,https://www.tvm.com.mt/mt/news/jifthu-l-hwienet-buhud-mill-impjegati-bla-rieda-u-hegga-li-jmorru-lejn-ix-xoghol/,"Għalkemm bdew jiftħu wħud mill-ħwienet jidher li wħud mill-impjegati tagħhom m’għandhomx rieda u ħeġġa li jmorru lura għax-xogħol. Id-Direttur Ġenerali tad-Dipartiment Diane Vella Muscat wissiet li dawn il-ħaddiema jkunu qed imorru kontra l-obbligazzjonijiet tagħhom jekk ma jipprovdux raġuni valida biex ma jmorrux għax-xogħol. Id-Dipartiment tar-Relazzjonijiet Industrijali u l-Impjiegi qed iħabbat wiċċu ma’ realtà ġdida mindu t-Tnejn bdew jiftħu l-ħwienet li jbigħu prodotti mhux essenzjali għaliex xi ħaddiema f’dawn l-istabbilimenti qed jirrifjutaw li jidħlu għax-xogħol. Id-Direttur tar-Relazzjonijiet Industrijali Diane Vella Muscat spjegat li jrid ikun hemm raġuni valida biex ħaddiem jirrifjuta li jmur għax-xogħol. “Jekk ħaddiem just għaliex qed jibża’ milli hu jmur il-post tax-xogħol jew ma jħossux safe dik mhix raġuni valida għax il-premises kollha li ser jiftħu kollha ser jieħdu s-salvagwardji tagħhom skont il-liġi u kif jesiġi l-Ministeru tas-Saħħa”. Jidher li lanqas l-introduzzjoni tal-maskri fil-ħwienet flimkien ma’ miżuri oħra ta’ protezzjoni ma kienu biżżejjed biex iserrħu moħħ il-ħaddiema li r-riskju qed jiġi mitigat. Is-sinjura Vella Muscat appellat lil ħaddiema u lis-sidien tan-negozji biex isibu soluzzjonijiet għad-diffikultajiet li jista’ jkun hemm. “Inħeġġeġ kemm l-impjegati jifhmu l-employer u anke l-employer jifhem l-impjegat u jara hemmx xi flessibilità li sakemm nerġgħu lura għan-normal jistgħux jitħaddmu xi mekkaniżmi, pero’ mbagħad min-naħa tal-ħaddiem irid japprezza l-fatt li l-employer irid iħaddem in-negozju mill-ġdid”. Id-Direttur Ġenerali qalet li fi kważi seba’ ġimgħat id-Dipartiment ħareġ seba’ mitt permess temporanju biex kumpaniji jnaqqsu s-sigħat tax-xogħol tal-ħaddiema, fosthom s-sistema li l-ħaddiema jingħataw leave bi hlas li jridu jpattu għalih ‘il quddiem. Dwar l-employers li talbu li ma jħallsux is-sehem tagħhom ta’ 400 ewro lill-ħaddiema tagħhom b’żieda mat-tmien mitt ewro li qed iħallas il-gvern, hija qalet li dan kien parti mill-pakkett miftiehem bejn il-gvern u l-imsieħba soċjali iżda m’hemmx liġi dwar dan. Il-Ministru fl-Uffiċju tal-Prim Ministru Carmelo Abela qal li d-Dipartiment għar-Relazzjonijiet Industrijali għandu bżonn iktar riżorsi umani, l-aktar fil-qasam tal-ispettorat biex ilaħħaq mad-domanda tal-investigazzjonijiet u fl-ispezzjonijiet li qed isiru għall-għarrieda biex ikun evitat il-ksur tal-kundizzjonijiet tal-ħaddiema."
2020-05-05,Tilbes maskra u mill-ewwel jittappanlek in-nuċċali?,https://www.tvm.com.mt/mt/news/tilbes-maskra-u-mill-ewwel-jittappanlek-in-nuccali/,"Biex tidħol f’ħanut jew tuża t-trasport pubbliku issa bil-liġi trid tilbes maskra minħabba t-tixrid tal-Covid-19 fil-kommunità. Iżda dawk bin-nuċċali qed isibu intopp ġdid…malli jilbsu l-maskra qed jittappnilhom in-nuċċali u jispiċċaw ma jarawx akka. Ir-Royal College of Surgeons of England, f’artiklu ppubblikat fl-2011 jispjega li dawk bin-nuċċali jispiċċaw jittappnilhom il-ħġieġ meta jilbsu l-maskra minħabba n-nifsijiet sħan li jitilgħu ‘l fuq. In-nifsijiet jispiċċaw jikkawżaw kondensazzjoni mal-ħġieġ tan-nuċċali u dak li jkun jispiċċa jara ċ-ċpar. Iżda rimedju għal kollox hemm u tista’ tagħżel li tixtri maskra li tissikka sew mal-imnieħer b’hekk ma joħorġux in-nifsijiet sħan. Tista’ wkoll issolvi l-problema billi tqiegħed tissue mal-parti ta’ fuq tal-maskra biex tassorbi n-nifsijiet jew inkella tagħżel li taħsel in-nuċċali bl-ilma u s-sapun qabel ma tintlibes il-maskra. Dan tal-aħħar huwa metodu effettiv ukoll l-għaliex l-ilma u s-sapun irabbu lega rqiqa li twaqqaf il-kondensazzjoni. Dawn dejjem għandhom isiru wara li wieħed jaħsel idejh sew qabel ma jaqbad il-maskra.  "
2020-05-05,"Nike tagħti mat-32,000 par żarbun b’xejn lill-ħaddiema tas-saħħa",https://www.tvm.com.mt/mt/news/nike-taghti-mat-32000-par-zarbun-bxejn-lill-haddiema-tas-sahha/,"F’dawn il-jiem straordinarji aktar minn qatt qabel ilkoll imħeġġa nagħmlu ħilitna biex fejn nistgħu nagħtu daqqa t’id lill-proxxmu, b’mod speċjali lil dawk il-persuni li bi qlubija liema bħalha qed jaħdmu lejl u nhar ‘il bogħod mill-għeżież tagħhom bil-għan li jipproteġu ‘l-poplu. F’dan l-isfond, il-kumpanija Nike f’dawn l-aħħar sigħat stqarret li se tkun qed tagħti mat-32,000 par żarbun b’xejn lil għadd ta’ ħaddiema tas-saħħa madwar l-Ewropa u l-Amerka li minkejja d-diffikultajiet tal-mument baqgħu għaddejjin b’ħidma sfieqa għall-ġid ta’ kulħadd. Nike se tkun qed tqassam iż-żarbun tat-tip Air Zoom Pulse mill-kollezzjoni tagħha. Liema żarbun, inħareġ fis-suq tard is-sena li għaddiet bil-għan li jagħmel il-ħajja aktar faċli lit-tobba u ‘l-infermiera hekk kif magħmul b’tali mod li jgħinhom jaħdmu komdi peress li spiss jagħmlu sigħat twal fuq saqajhom."
2020-05-05,Imut anzjan Malti – 2 każijiet ġodda ta’ Covid-19 f’Malta,https://www.tvm.com.mt/mt/news/imut-anzjan-malti-2-kazijiet-godda-ta-covid-19-fmalta/,"Raġel Malti ta’ 81 sena miet ilbieraħ matul il-lejl u mit-testijiet li sarulu dan ħareġ pożittiv għall-virus. Dan huwa l-5 vittma tal-virus f’Malta. L-anzjan kien qiegħed għall-kura f’Karen Grech u kellu diversi kundizzjonijiet fosthom mard respiratjorju, mard fil-kliewi u fil-qalb. Is-Supretendent tas-Saħħa, Charmaine Gauci kkonfermat 2 każijiet ġodda ta’ Covid-19 f’Malta, fosthom l-anzjan Malti li miet mal-lejl. Il-każ l-ieħor huwa ta’ raġel ta’ 44 sena li kellu sintomu ta’ wġigħ ta’ żaqq. Dawn il-każijiet ħarġu wara li saru 1,218 swab test. B’hekk s’issa f’Malta kellna 482 każ tal-COVID-19. Prof Gauci qalet li fiequ 4 pazjenti oħra u dan ifisser li issa hemm 403 persuni li fiequ u 74 każ attiv. L-età tal-persuni fiequ tvarja bejn 20 u 89 sena. Is-Supretendent tas-Saħħa ħabbret ukoll li m’hemm ħadd fl-ITU b’rabta mal-COVID-19. Qalet li bħalissa hemm 5 pazjenti rikoverati l-Isptar Boffa u 4 oħra fl-Isptar Saint Thomas. Hija fakkret dwar l-użu tal-maskra meta wieħed joħroġ jixtri jew juża t-trasport pubbliku. Fakkret ukoll li wieħed għandu jżomm distanza minn xulxin ta’ żewġ metri. Waqt il-konferenza stampa, il-Professur Gauci qalet li jistgħu jittieħdu passi legali kontra s-sidien tal-ħwienet u stabbilimenti li jdaħħlu nies bla maskri. Mistoqsija minn Television Malta jekk l-iswab test hux limitat għal persuni b’sintomi, il-Professur Gauci qalet li kull persuna f’riskju tista’ ċċempel il-111 għall-appuntament. Qalet ukoll li qed jittieħed swab mill-katavri ta’ persuni li mietu u kellhom ħjiel ta’ problemi respiratorji."
2020-05-05,Ara: Kif tagħmel maskra minn par kalzetti f’radda ta’ salib,https://www.tvm.com.mt/mt/news/ara-kif-taghmel-maskra-minn-par-kalzetti-fradda-ta-salib/,"Jekk f’dawn il-jiem għandek bżonn toħroġ tagħmel qadja u ġejt dahrek mal-ħajt għax ġejt bżonn maskra ta’ malajr u ma sibtx tixtri jew spiċċawlek tista’ tagħmel waħda inti stess f’radda ta’ salib. Filmat li bħalissa qed idur fuq il-midja soċjali mal-erbat irjieħ jixhed li biex tagħmel maskra ma tridx tkun xi ħajjat mustaċċun. Kulma għandek bżonn imqass u par kalzetti. Dak li jkun jista’ juża xi kalzetti farrada li jaf maż-żmien warrabhom bla ma jaf x’jista’ jagħmel bihom. Għalhekk trid terfa’ u ssorr għal meta tiġi bżonn. Fil-filmat, żagħżugħa tatha tagħmel maskra b’par kalzetti. Pass pass, tqasqas fejn hemm bżonn fuq għajnejha u tpoġġi l-kalzetti maqtugħin fuq xulxin ma’ wiċċha b’tali mod li jilqgħulha. Intant, meta wieħed jagħmel dawn it-tip ta’ maskri dak li jkun dejjem jista’ juża filter bħal tal-kafè jew xi biċċtejn kitchen roll bejn ħalqu u d-drapp għal aktar protezzjoni. Minkejja dan, importanti li dak li jkun xorta waħda jibqa’ jżomm id-distanza meħtieġa bejn persuna u oħra."
2020-05-05,Fin-12:30pm: Is-Supretendent tas-Saħħa tindirizza konferenza dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-tindirizza-konferenza-dwar-il-covid-19-2/,"Fin-12.30pm s-Supretendent tas-Saħħa Pubblika, Charmaine Gauci, se tindirizza konferenza dwar l-aħħar aġġornamenti tal-Covid-19. Bħas-soltu, il-konferenza tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-05-05,Il-kumpanija Sanondaf se tiffumiga ż-żoni ta’ barra tar-residenzi tal-anzjani kollha b’mod volontarju,https://www.tvm.com.mt/mt/news/il-kumpanija-sanondaf-se-tiffumiga-z-zoni-ta-barra-tar-residenzi-tal-anzjani-kollha-bmod-volontarju/,"Il-kumpanija Sanondaf, b’mod volontarju, bdiet tiddiżinfetta permezz ta’ fumigazzjoni ż-żoni ta’ barra tar-residenzi tal-anzjani kollha. Dan ħabbru s-Segretarju Parlamentari għall-Anzjanità Attiva u l-Persuni b’Diżabilità Silvio Parnis. Fi stqarrija ntqal li din il-kumpanija bdiet dan il-proċess fejn ir-Residenza San Ġużepp, u fil-ġranet li ġejjin, b’koordinazzjoni ma’ dawk konċernati, Sanondaf se tkun qed tiffumiga ż-żoni ta’ barra tal-bqija tar-residenzi. Is-Segretarju Parlamentari Silvio Parnis qal li dan il-ġest se jkompli jgħin biex inkomplu nipproteġu lill-anzjani li jinsabu f’dawn ir-residenzi. Id-Direttur Maniġerjali tal-Kumpanija Jason Degiorgio qal li Sanondaf hi kumpanija Maltija li tispeċjalizza f’servizzi ta’ diżinfezzjoni u li rnexxielha tkabbar l-operat tagħha f’territorji internazzjonali u fl-istess waqt, hi fost l-aqwa fl-industrija tad-dekontaminazzjoni. Sanondaf, flimkien mas-Segretarjat Parlamentari għall-Anzjanità Attiva u l-Persuni b’Diżabilità, offriet is-servizzi tagħha biex tiddiżinfetta ż-żoni madwar ir-residenzi tal-anzjani kollha. Dan se jsir b’mod voluntarju, sabiex il-kumpanija tgħin fil-ġlieda kontra l-COVID-19."
2020-05-04,Jintlaħaq ftehim dwar il-prezz tal-maskri ,https://www.tvm.com.mt/mt/news/ghal-min-jinqabad-bla-maskra-hemm-multa-sa-e4650-jew-sentejn-habs/,"Hekk kif mil-lum in-nies huma mitluba li jilbsu l-maskra meta joħorġu jixtru jew jużaw it-trasport pubbliku, fit-terminus tal-karozzi tal-linja f’Buġibba, xufiera tal-linja stqarrew li n-nies kellhom attitudnijiet differenti dwar l-ilbies tal-maskri. “Some of them are wearing. Some of them are not wearing but I keep on advising them to put on masks. If police catch you or inspectors come in the bus you need to pay a fine.” Il-Professur Gauci tenniet li n-nies għandhom jilbsu maskra jew face shield meta jitilgħu fuq karozza tal-linja. “Id-driver għandu dritt li jekk il-persuni ma jkunux libsin għandu dritt li ma jtellagħhomx.” Kelliema għall-operatur tat-trasport pubbliku rrimarkat li x-xogħol ix-xufier hu li jsuq il-karozzi tal-linja. Qalet li l-Malta Public Transport talbet għal kjarifiċi dwar il-miżuri l-ġodda mil-awtoritajiet tas-saħħa. Wara oġġezzjonijiet mill-Kamra tal-Ispiżjara dwar id-deċiżjoni tal-Gvern li ffissa prezz massimu ta’ 95 ċenteżmu għal maskri disposable u €5 għall-face shields, il-Ministru għall-Ekonomija, Silvio Schembri, ħabbar li ntlaħaq ftehim mal-Kamra tal-Intrapriżi żgħar u medji biex minn għada l-ispiżjara jibdew ibigħu dawn il-prodotti b’dawn il-prezzijiet. Il-Ministeru qal li se titħallas id-differenza minn kemm kienu xtraw minn dawn il-prodotti għal kemm hu l-prezz massimu li jistħgu ibiegħuhom. Dan se jippermetti li l-ispiżeriji waqt li jimxu mad-direttiva tal-gvern ma jsofrux telf. Il-Ministeru tal-Eknomija qal ukoll li se jraħħas il-VAT fuq dawn il-prodotti biex l-ispiżeriji u negozji oħra joffru prezzijiet aħjar lill-konsumatur. Aktar qabel, il-Kamra tal-Kummerċ iddeskriviet bħala inaċċettabbli l-fatt li l-Gvern stabilixxa prezz massimu għall-bejgħ ta’ dawn il-prodotti għax qalet li ħoloq preċedent ikrah. Intant, l-Assoċjazzjoni tal-Bankiera ħabbret li wara taħditiet mal-awtoritajiet tas-saħħa, ġie deċiż li l-klijenti se jitħallew ineħħu l-maskri waqt li qed jinqdew fil-banek. L-Assoċjazzjoni qalet li dan qed isir fost oħrajn minħabba raġunijiet ta’ sigurtà. Ara wkoll: Min jinqabad bla maskra mhux se jeħel pieni "
2020-05-04,"Illum ħafna ħwienet reġgħu fetħu – in-nies jgħidu tagħhom, bil-maskra!",https://www.tvm.com.mt/mt/news/illum-hafna-hwienet-regghu-fethu-in-nies-jghidu-taghhom-bil-maskra/,"Mil-lum għexerien ta’ ħwienet li jbigħu prodotti mhux essenzjali, fosthom banek tal-lottu u ħwienet tal-ħwejjeġ, reġgħu fetħu wara li kien ilhom magħluqin sa mill-aħħar ġimgħa ta’ Marzu. Daphne Cassar żaret għadd ta’ lokalitajiet u osservat l-andament tan-negozju u kif il-Maltin wieġbu għal dawn ir-restrizzjonijiet. Wara tmien ġimgħat magħluqin, il-banek tal-lottu u ħwienet oħrajn, reġgħu fetħu l-bibien tagħhom għan-negozju, b’għadd ta’ kundizzjonijiet, fosthom li jipprovdu sanitizers tal-idejn u li l-klijenti jilbsu l-maskri, u fil-ħwienet tal-ħwejjeg ma jistgħux jippruvaw il-ħwejjeg li jkunu ser jixtru. Tkellimna wkoll mas-sidien tal-ħwienet fosthom dawk li bdew joperaw mil-llum, il-banek tal-lottu, ħwienet tal-għamara u ħwienet tal-ħwejjeġ, li ukoll qalulna li l-Maltin qed josservaw l-istruzzjonijiet għax bosta qed jieħdu l-prekawzjonijiet billi jilbsu l-maskri u anki jużaw is-sanitizers. Żorna wkoll kumpless kummercjali li mil-lum wkoll ingħataw il-permess li jiftħu għan-negozju b’certi ristrizzjonijiet. Kull persuna qed tkun iċċekjata għat-temperatura. Hawnhekk iltqajna’ ma nies li kellhom reazzjonijiet imħallta dwar ir-restrizzjonijiet. Fil-Mosta, li huwa wieħed miċ-ċentri soċjali ta’ Malta, biswit il-pjazza, anki permezz tal-kjuwijiet ta’ persuni li qed jistennew biex jinqdew mill-banek, in-nies qed josservaw l-istruzzjonijiet tal-awtoritajiet tas-saħħa, huma diversi lebsin il-maskri anki dawk li rajna telgħin fuq il-karozzi tal-linja. Il-kummenti tal-persuni li ltqajna’ magħhom fil-Belt, l-Ħamrun u San Pawl il-Baħar jixhdu li l-Maltin huma konxji dwar il-ħtieġa li jirrispettaw l-pariri tal-awtoritajiet tas-saħħa u lkoll qed jagħmlu l-parti tagħhom billi jieħdu l-prekawzjonijiet neċessarji. Segwi fil-filmat:"
2020-05-04,10 pożittivi bil-COVID-19 ma nstabux id-dar waqt spezzjonijiet mill-Pulizija,https://www.tvm.com.mt/mt/news/10-pozittivi-bil-covid-19-ma-nstabux-id-dar-waqt-spezzjonijiet-mill-pulizija/,"L-awtoritajiet tas-saħħa għadhom jisħqu biex inżommu distanza ta’ żewġ metri minn xulxin, iżda mit-Tnejn huma permessi gruppi ta’ erba’ persuni flimkien f’post pubbliku, minflok tlieta kif kienu sal-Ħadd. L-infurzar għadu għaddej mill-Pulizija u uffiċċjali tas-saħħa ambjentali li f’ħames ġimgħat ħarrku qrib l-1,200 persuna li nqabdu f’ġemgħat ta’ aktar minn tliet persuni, u l-bieraħ kien rekord ta’ 124 li weħlu multa ta’ €100 il-wieħed. Mindu bdiet l-imxija kien hemm kważi 90 persuna oħra li nqabdu jiksru l-kwarantina obbligatorja fosthom 10 persuni li kellhom il-COVID-19 u ma nstabux id-dar. “It’s the police and the health inspector we are doing checks. Can you come out in the balcony please so we can see you?” Rutina ta’ kuljum għal Pulizija u uffiċjali tas-saħħa ambjentali, li ilhom mit-13 ta’ Marzu jduru d-djar ta’ dawk obbligati jibqgħu ġewwa fi kwarantina. L-Ispettur Elliott Magro, mit-taqsima tal-Administrative Law Enforcement, qal li fi kważi tmien ġimgħat wettqu aktar minn 24,000 spezzjoni. “Minnhom irrizulta li 87 kisru l-avviż legali, ghaxra minnhom pozittivi u ma nstabux id-dar igifieri dawk huma l-famuża multa tal-10,000, il-bqija s-77 l-ohra kienu taht kwarantina mandatorja imma ma kinux pożittivi u weħlu multa ta 3,000,” qal l-Ispettur Elliott Magro. Waqt l-ispezzjonijiet għal nies li suppost qegħdin ġewwa, saħansitra iltaqgħu ma’ nies barra. “Kellna każijiet fejn waqt li niċċekjaw id-dar narawhom deħlin bix-xirja. Jew wieħed ħareġ idur dawra bil-kelb mal-block, imma fl-aħħar mill-aħħar infringment u jittieħdu passi kontra tiegħu,” kompla l-Ispettur Magro. L-Ispettur Magro spjega li l-ispezzjonijiet isiru kuljum minn 13-il grupp differenti. Qal li jiġu imħarka wkoll persuni li ma jirrispondux meta suppost ikunu kwarantina. It-taħrika tinbagħat lill-persuna b’mod elettroniku, b’kopja tal-istess taħrika titwaħħal mal-bieb tad-dar. L-ispettur spjega li wieħed jista jħallas minnufih online, jew jista jikkontestaha quddiem tribunal. Apparti li qed iduru r-residenzi biex jaraw li dawk li huma obbligati isegwu miżuri ta’ kwarantina qegħdin fir-residenzi tagħhom, il-pulizija mill-ALE qed iduru diversi żoni pubbliċi biex jaraw li mhux ikun hemm ġemgħat. 1,197 multa ta’ €100 wara li nqabdu f’ġemgħat ta’ aktar minn 3 persuni Mal-uffiċjali tal-pulizija u l-uffiċjal tas-saħħa ambjentali, is-Sibt filgħodu segwejna spezzjonijiet f’Għajn Tuffieħa. Fuq il-bajja ma nstabux irregolaritajiet, iżda fi spezzjoni għall-għarrieda ħdejn gabbana fi triq il-kosta f’Baħar ic-Ċagħaq, grupp ta’ persuni li kienu qrib xulxin dabbru multa. L-Ispettur Magro qal li mindu daħal fis-seħħ l-avviż legali – fl-aħħar jum ta’ Marzu – sal-Ħadd, inħarġu 1,197 taħrika lil persuni li nstabu f’ġemgħa ta’ aktar minn tlieta min-nies. “L-iktar li ssib ċorom ta’ żgħażagħ li jkunu flimkien u fuq bankijiet jixorbu xi flixkun birra. Bħala ġemgħat ħafna żgħażagħ u ħafna barranin,” qal l-Ispettur Magro. Waqt li stqarr li l-bajjiet huma fost l-ikbar uġigħ ta’ ras għalihom billi f’temp sabiħ ħafna nies bdew ifittxu l-baħar, semma gruppi li jinġabru fil-kampanja, li saħaq li wkoll hu ħażin. Appella għall-kooperazzjoni tal-pubbliku u biex ir-rapporti li jsiru jkunu ġenwini. Għal rapporti lill-Pulizija ta’ ksur tar-regolamenti wieħed jista’ jċempel 2294 4511 jew 2294 4504."
2020-05-04,"3,358 barrani talbu l-għajnuna biex imorru lura f’pajjiżhom",https://www.tvm.com.mt/mt/news/3358-barrani-talbu-l-ghajnuna-biex-imorru-lura-fpajjizhom/,"Kien hemm 3,358 persuna ta’ nazzjonalitajiet differenti li talbu għajnuna biex  jiġu ripatrijati minħabba s-sitwazzjioni tal-Covid-19. Il-Ministru għall-Affarijiet Barranin u Ewropej Evarist Bartolo qal dan fi tweġiba parlamentari lid-deputat Nazzjonalista Carmelo Mifsud Bonnici. Il-Ministru Bartolo qal li r-ripatriazzjoni tagħhom saret permezz ta’ koordinament bejn il-Ministeru tal-Affarijiet Barranin u Ewropej u l-ambaxxati barranin f’Malta. Permezz ta’ din l-għajnuna, il-persuni ripatrijati ttieħdu fl-ewwel ajruport ċentrali fl-Ewropa minn fejn setgħu jkomplu l-vjaġġ lejn id-destinazzjoni tagħhom."
2020-05-04,Voluntiera Żabbarin qed iħitu maskri b’xejn għall-anzjani,https://www.tvm.com.mt/mt/news/voluntiera-zabbarin-qed-ihitu-maskri-bxejn-ghall-anzjani/,"Kull qalb trid oħra u f’dawn il-jiem straordinarji dan l-isforz kollettiv ġejna bżonnu aktar minn qatt qabel. Lil hinn mill-materjaliżmu u l-ħafna flejjes spiss dak li jkun b’ġest żgħir kapaċi jisraqlek qalbek. F’dan l-isfond, f’dawn il-jiem l-Għaqda Madonna tal-Grazzja Banda San Mikiel Żabbar qed tmidd idejha biex tħit għadd ta’ maskri li se jingħataw b’xejn lis-soċji li għandhom ‘il fuq minn 60 sena. Il-President tal-Għaqda, Quinton Scerri qal li bosta jew mhux qed isibu jixtru maskri jew qed isibuhom bi prezzijiet għolja. Spjega, li l-Għaqda Żabbarija ħarġet bl-idea li tipproduċi għadd ta’ maskri li jistgħu jerġgħu jintużaw. L-Għaqda qalet li ġaladarba jkollha aktar riżorsi bi ħsiebha tipproduċi aktar maskri bil-għan li dan il-ġest nobbli jibbenefikaw minnu aktar persuni. Fl-aħħar sigħat ir-rispons kien pożittiv ġmielu kemm għall-idea kif ukoll minn għadd ta’ voluntiera li minn jeddhom daħlu għal din l-inizjattiva b’ruħhom u b’ġisimhom billi se jagħtu daqqa t’id fil-ħjata. L-Għaqda se tkun qed tħallas għad-drapp u materjal ieħor sabiex hi wkoll tagħti sehemha f’dawn il-jiem bla preċedent."
2020-05-04,L-ulied jistgħu jwasslu rigal fid-djar tal-anzjani għal Jum l-Omm,https://www.tvm.com.mt/mt/news/l-ulied-jistghu-jwassalu-rigal-fid-djar-tal-anzjani-ghal-jum-l-omm/,"Qed jingħata permess biex dawk li għandhom ommhom tgħix f’dar tal-anzjani jew f’dar għall-persuni b’diżabbiltà, jwasslulha rigal għal Jum l-Omm. Dan tħabbar fi stqarrija maħruġa mis-Segretarjat Parlamentari għall-Anzjanità Attiva u l-Persuni b’Diżabbiltà, fejn intqal li r-rigali jridu jaslu fir-residenza sas-6 ta’ Mejju. Dan se jsir biex b’hekk jinżammu f’post sigur għal diversi jiem qabel jingħataw lill-anzjani, u jiġi eliminat il-periklu ta’ kontaminazzjoni. Intqal li l-Kumitat tal-Welfare se jkun qed jagħti rigali lin-nisa kollha li jinsabu fid-djar tal-anzjani tal-gvern u f’dawk id-djar fejn hemm arranġamenti ta’ public-private partnership, kif ukoll djar fejn il-gvern jixtri s-sodod."
2020-05-04,"“Ma jistax ikollna sitwazzjoni bħal tal-bieraħ, kulħadd barra” – Is-Supretendent tas-Saħħa",https://www.tvm.com.mt/mt/news/ma-jistax-ikollna-sitwazzjoni-bhal-tal-bierah-kulhadd-barra-is-supretendent-tas-sahha/,"Is-Supretendent tas-Saħħa Pubblika, Charmaine Gauci, sostniet li ma jistax jibqa’ jkollna każijiet bħal ma seħħ il-Ħadd, fejn ħafna nies ħarġu barra f’postijiet pubbliċi. Ilbieraħ ġew immultati 124 persuna wara li nqabdu barra fi gruppi ta’ iktar minn 3. Il-miżura li tippermetti massimu ta’ 4 persuni flimkien u li ma jkunux jgħixu fl-istess dar tidħol fis-seħħ illum. Prof Gauci qalet li l-iskop tal-awtoritajiet mhux li jwaħħlu l-multi, u hija sfortuna li jkun hemm min ma jobdix, għalhekk appellat lill-pubbliku biex isegwi l-miżuri. Qalet li meta tirrilaxxa miżuri xorta jkun hemm pjani ta’ kontinġenza u miżuri ta’ mitigazzjoni bħall-ilbies tal-maskri, għax hemm ir-riskju li l-każijiet jiżdiedu. Fakkret li l-persuni vulnerabbli xorta għadhom ma jistgħux joħorġu barra jew imorru għax-xogħol. Ara wkoll: 3 każijiet ġodda ta’ Covid-19 f’Malta, 7 oħra mfejqa  "
2020-05-04,Jekk ma tilbisx maskra fil-ħwienet tkun qed tikser il-liġi,https://www.tvm.com.mt/mt/news/jekk-ma-tilbisx-maskra-fil-hwienet-tkun-qed-tikser-il-ligi/,"Is-Supretendent tas-Saħħa Pubblika Charmaine Gauci sostniet dan meta mistoqsija mill-ġurnalisti dwar persuni li dalgħodu ntlemħu f’supermarkets u anki fuq tal-linja mingħajr maskra. Prof Gauci ċċarat li dawk li ma jilbsux maskri meta jidħlu f’ħanut jew jirkbu t-trasport pubbliku jkunu qed jiksru l-liġi. Qalet ukoll li x-xufiera tal-karozzi tal-linja għandhom id-dritt li ma jħallux lill-passiġġieri jitilgħu abbord tal-linja jekk ma jkunux lebsin maskra jew visor. Mistoqsija dwar il-penali, Prof Gauci qalet li kull min ma jilbisx maskra jkun qed iwettaq reat taħt l-Att dwar is-Saħħa Pubblika, u l-persuna tista’ titressaq il-Qorti. Prof Gauci qalet li l-maskri mhux rakkomandati għal tfal taħt 3 snin, u fakkret biex wieħed joqgħod attent x’tip ta’ maskra qed jixtri; jekk hux waħda li tintrema wara l-ewwel użu jew maskra li tista’ tinħasel u terġa’ tiġi użata. Ara wkoll: 3 każijiet ġodda ta’ Covid-19 f’Malta, 7 oħra mfejqa "
2020-05-04,"3 każijiet ġodda ta’ Covid-19 f’Malta, 7 oħra mfejqa",https://www.tvm.com.mt/mt/news/3-kazijiet-godda-ta-covid-19-fmalta-7-ohra-mfejqa/,"Illum ġew ikkonfermati 3 każijiet ta’ Covid-19 f’Malta, wara li saru 731 test. It-tliet persuni li ġew ikkonfermati pożittivi llum kollha kellhom is-sintomi u ċemplu 111 biex jagħmlu swab test. Waqt il-bulettin mediku, is-Supretendent tas-Saħħa Charmaine Gauci qalet li fiequ 7 persuni oħra . It-total ta’ persuni li nstabu pożittivi issa laħaq 480, li 399 huma mfejqa. B’kollox għalhekk hemm 77 każ li huma attivi. S’issa b’kollox saru 35,727 total ta’ swab test. It-tliet każijiet il-ġodda jinkludu raġel Malti ta’ 33 sena li beda bis-sintomi fid-29 ta’ April b’uġigħ fil-ġogi, sogħla, qtugħ ta’ nifs u nuqqas ta’ xamm. Il-Professur Gauci qalet li dan ir-raġel kellu kuntatt ma’ persuna oħra li ħarġet pożittiva għall-Covid-19 il-ġimgħa l-oħra u għaddej contact tracing tal-membri tal-familja. Każ ieħor huwa ta’ mara ta’ 50 sena li bdiet bis-sintomi fit-2 ta’ Mejju bids-sogħla. Hija tiġi minn mara li kellha kuntatt ma’ persuna li rriżultat pożittiva għall-virus il-ġimgħa li għaddiet. It-tielet każ huwa ta’ raġel ta’ 26 sena li huwa ħaddiem fil-qasam tas-saħħa f’Mater Dei. Huwa beda bis-sintomi ta’ deni, sogħla u uġigħ ta’ ras fit-3 ta’ Mejju. Hu ħadem l-aħħar ġurnata qabel bdewlu s-sintomi bl-awtoritajiet tas-saħħa qed jaraw x’riskju seta’ kien hemm għall-kollegi tiegħu u għall-pazjenti. Qed isir ukoll contact tracing mal-membri tal-familja tiegħu. Is-Supretendent tas-Saħħa Pubblika qalet ukoll li hemm seba’ pazjenti rikoverati fl-Isptar Boffa, ħamsa fl-isptar St Thomas, pazjent fl-ITU iżda mhux fuq il-ventilator u persuna oħra fl-Infectious Disease Unit f’Mater Dei. Il-bqija tal-pazjenti qegħdin jinżammu d-dar. Tlieta mis-seba’ persuni li ġew iddikjarati mfejqa fl-aħħar 24 siegħa għandhom bejn 30 u 39 sena, persuna oħra għandha bejn 40 u 49 sena, oħra għandha bejn il-50 u l-59 sena, oħra bejn is-60 u d-69 sena u persuna oħra li għandha bejn it-80 u 89 sena. Segwi l-konferenza sħiħa hawn: Ara wkoll: “Ma jistax ikollna sitwazzjoni bħal tal-bieraħ, kulħadd barra” – Is-Supretendent tas-Saħħa Jekk ma tilbisx maskra fil-ħwienet tkun qed tikser il-liġi "
2020-05-04,Fin-12:30pm: Is-Supretendent tas-Saħħa tindirizza konferenza dwar il-Covid-19,https://www.tvm.com.mt/mt/news/fin-1230pm-is-supretendent-tas-sahha-tindirizza-konferenza-dwar-il-covid-19/,"Fin-12.30pm s-Supretendent tas-Saħħa Pubblika, Charmaine Gauci, se tindirizza konferenza dwar l-aħħar aġġornamenti tal-Covid-19. Bħas-soltu, il-konferenza tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-05-04,ARA: L-Italja bl-inqas imwiet f’xahrejn – tibda tillaxka l-miżuri,https://www.tvm.com.mt/mt/news/ara-l-italja-bl-inqas-imwiet-fxahrejn-tibda-tillaxka-l-mizuri/,"L-Italja – li kienet l-ewwel fid-dinja li ordnat lockdown mal-pajjiż kollu, bdiet tillaxka xi miżuri, fl-isfond li rreġistrat l-inqas numru ta’ mwiet fl-aħħar xahrejn. L-illaxkar tal-miżuri jfisser li mal-4.5 miljun persuna marru lura għax-xogħol, inkluż dawk ġo fabbriki u f’siti ta’ kostruzzjoni. Persuni issa jistgħu joħorġu jippassiġġaw u jżuru l-qraba, waqt li r-restoranti jistgħu jiftħu biex joffru servizz ta’ take-away. Il-barijiet u l-ġelateriji iżda jridu jibqgħu magħluqa. L-użu tat-trasport pubbliku jibqa’ mhux rakkomandat, u kull min ikun f’post pubbliku magħluq irid jilbes maskra. Iżda anki b’dawn ir-restrizzjonijiet, ħafna Taljani qed jieħdu r-ruħ li talanqas jistgħu joħorġu minn djarhom jew imorru għax-xogħol. Il-Prim Ministru Giuseppe Conte wissa li dan il-jum ma jfissirx li kulħadd issa huwa liberu, u saħaq fuq is-sens komun u r-responsabbiltà. “Issa kollox jinsab f’idejna,” qal Conte. Spanja wkoll illaxkat numru ta’ miżuri, fejn fost oħrajn xi ħwienet tħallew jerġgħu jiftħu, waqt li l-maskri saru mandatorji għal kull min ikun f’post pubbliku. Ara fil-filmat kif sebħet Ruma llum:"
2020-05-04,"Jinġabru aktar minn €300,000 għall-karità permezz tal-Festival Malta Together",https://www.tvm.com.mt/mt/news/jingabru-aktar-minn-e300000-ghall-karita-permezz-tal-festival-malta-together/,"Waqt il-Festival ta’ Gratitudni u Ispirazzjoni ta’ Malta Together li xxandar ilbieraħ filgħaxija fuq TVM u fuq is-sit maltatogether.com, inġabru aktar minn €300,000 għal disa’ għaqdiet. Dawn huma Richmond Foundation, Inspire Foundation, Malta Trust Foundation, Foodbank Lifeline Foundation, St Jeanne Antide Foundation, Jesuit Refugee Service, Victory Kitchen, FIDEM Charity Foundation u d-Dar Tal-Providenza. Il-flus inġabru mill-isponsors tal-festival u minn dawk kollha li taw donazzjonijiet billi żaru il-websajt https://www.maltatogether.com/donatenow jew għamlu kuntatt fuq [email protected].  Malta Together għadha qed tilqa’ donazzjonijiet għal dawn l-organizzazzjonijiet li jipprovdu għajnuniet varji, minn appoġġ għall-persuni b’diżabilità u persuni bi problemi ta’ saħħa mentali, servizzi ta’ ikel għal dawk li ma jistgħux jitimgħu lill-familthom, li ntagħżlu biex ikunu megħjuna jkomplu l-ħidma sfiqa tagħhom waqt dan iż-żmien diffiċli tal-pandemija tal-COVID-19. Il-produzzjoni tal-festival kienet ikkoordinata mill-organizzaturi ta’ X-Factor Malta (Mint Media), Jagged House u Malta Together. Grupp ta’ artisti ngħaqdu b’mod virtwali u bit-talent tagħhom – minn darhom stess – irringrazzjaw lil kull min fl-aħħar xahrejn kien fuq ta’ quddiem fil-ġlieda kontra l-Covid-19 waqt li offrew serata pjaċevoli lill-poplu fid-dar. Magħhom ingħaqdu diversi persuni oħra b’messaġġi li jqawwu l-qlub fosthom mart il-Prim Ministru Dr Lydia Abela, ħaddiema lokali tal-kura tas-saħħa, organizzazzjonijiet volontarji u frontliners oħra, kif koll minn David Beckham, Gary Neville u Jamie Carragher. Malta Together hija sit tal-komunità li twaqqaf biex jgħin persuni f’Malta jgħixu ħajja aħjar waqt il-pandemija tal-COVID-19, b’aċċess għal appoġġ, attivitajiet, intratteniment u servizzi utli għall-individwi, familji u negozji. Malta Together għandha l-għan li tikber bħala pjattaforma fejn kumpaniji, organizzazzjonijiet, individwi u l-komunità jistgħu jgħinu lil xulxin u jagħmlu differenza f’pajjiżna. Tista’ terġa’ tara l-kunċert hawn:"
2020-05-04,Trump jgħid li l-vaċċin kontra l-Covid-19 ikun disponibbli din is-sena,https://www.tvm.com.mt/mt/news/trump-jghid-li-l-vaccin-kontra-l-covid-19-ikun-disponibbli-din-is-sena/,Il-President Amerikan Donald Trump qal li jemmen li l-Istati Uniti se jkollhom vaċċin għall-coronavirus sa tmiem din is-sena. Huwa qal dan f’intervista lil Fox News. Xjetisti madwar id-dinja għaddejjin b’ħidma kontra l-ħin sabiex jiżviluppaw vaċċin iżda ħafna esperti huma tal-fehma li din tkun disponibbli globalment matul l-2021.  
2020-05-04,AĠĠORNAT: L-ispiżjara jaċċettaw li jbigħu l-maskri wara kumpens mill-Gvern,https://www.tvm.com.mt/mt/news/l-ispizjara-mhux-se-jbieghu-maskri-u-visors-sakemm-ma-tigix-iccarata-is-sitwazzjoni/,"Wara li l-Gvern iffissa prezzijiet fuq il-bejgħ tal-maskri, dalgħodu l-Kamra tal-Ispiżjara qalet li tat direttiva lill-ispiżjara biex illum ma jipprovdux surgical masks u visors. Illejla iżda l-Kamra Maltija għan-Negozji Żgħar u Medji qalet li d-diżgwit industrijali ġie solvut wara li l-Gvern wiegħed kumpens. Iktar kmieni l-Kamra tal-Ispiżjara qalet li ma ġietx ikkonsultata dwar l-avviż legali dwar il-maskri u l-visors meta huma stakeholders importanti. Il-Kamra tal-Ispiżjara rreferiet għal post fuq Facebook dwar l-Avviż Legali li tella l-Ministru għall-Ekonomija Silvio Schembri u qalet li dan tefa’ dawl ikrah fuq l-ispiżjara li qiegħdin jagħtu servizz professjonali fuq quddiem waqt din l-emergenza u jista’ jnaqqas mhux ftit il fiducja tal-pubbliku fihom, li m’għandhux ikun, waqt li dawn qiegħdin jaħdmu bla heda biex jiġbdu ħabel wieħed kontra dan il-virus qerriedi. Il-Kamra tal-Ispiżjara qalet li l-ispiżeriji jissupplixxu maskri ta’ tipi differenti u anki visors, iċċertifiċati minn- “wholesalers” liċenzjati. Qalet li l-ispiżeriji u l-ispiżjara ma għandhom ebda kontroll fuq il-prezz ta’ dawn il-prodotti lill-pubbliku, iżda dawn jiġu ffissati mill – wholesalers. Qalet li mhux aċċettabli li l-Gvern tefa’ lil kulħadd f’keffa waħda u tat direttiva lill-ispiżjara biex illum it-Tnejn ma jipprovdux surgical masks u visors, sakemm ma tiġix iċċarata is-sitwazzjoni. Sadanittant, fi stqarrija maħruġa llejla, il-Kamra tan-Negozji Żgħar u Medji (SMEs) qalet li l-bejgħ tal-maskri se jkun qed isir mill-ispiżeriji, wara li l-ispiżjara ġew imwiegħda kumpens mill-Gvern biex jagħmlu tajjeb għall-maskri li laħqu xtraw bil-grossa bi prezz li jagħmilha diffiċli li jbiegħuhom kif iddikjarat mill-Gvern, b’95 ċenteżmu għal kull maskra. Intqal li l-ftehim intlaħaq wara diskussjonijiet bejn il-Ministru għall-Ekonomija Silvio Schembri u rappreżentanti mill-Kamra tal-SMEs. Intqal li r-rappreżentanti ġew imwegħda wkoll reviżjoni tal-prezzijiet tal-VAT fuq il-PPE (personal protective equiment)."
2020-05-03,Stħarriġ ta’ TVM: 1 minn kull 4 Maltin mhux affettwati mir-restrizzjonijiet,https://www.tvm.com.mt/mt/news/stharrig-ta-tvm-1-minn-kull-4-maltin-mhux-affettwati-mir-restrizzjonijiet/,"Lejlet li jibdew jiftħu wħud mill-ħwienet li kienu ngħalqu minħabba l-pandemija, stħarrig li għamel l-istatistiku Dr Vincent Marmara juri li waqt li n-nies ma kinux f’lockdown għalkollox sabu kif iqattgħu l-ħin id-dar. Mill-istħarrig ħareġ li wieħed minn kull erba’ Maltin ma tantx ġew affettwati u baqgħu għaddejjin bir-rutina kważi normali. L-istħarriġ xeħet dawl ukoll fuq liema restrizzjonijiet li l-pubbliku xtaq li jitneħħew l-ewwel, u jidher li l-għażla tal-pubbliku kienet tirrifletti l-età ta’ dawk li wieġbu fl-istħarriġ. Waqt li fl-aħħar ġimgħat it-toroq tbattlu mill-karrozi, il-pjazez tbattlu min-nies u diversi postijiet tax-xogħol waqfu kważi għalkollox, stħarriġ ikkummissjonat minn TVM u li sar mill-istatistiku Dr Vincent Marmara, wera faxxa pjuttost kbira ta’ nies li ftit li xejn kienu milquta mir-restrizzjonijiet imposti mill-Awtoritajiet tas-Saħħa Pubblika. Dan għaliex l-istħarriġ sab li wieħed minn kull erba’ Maltin baqgħu għaddejjin bir-rutina tagħhom, joħorġu għax-xogħol jew ħadmu mid-dar. Għall-mistoqsija kif qed tqatta’ l-ħin tiegħek waqt l-imxija tal-COVID-19, 25.4% wieġbu li ma nbidel xejn. Dr Marmara qal li f’dan il-perjodu n-nies impenjaw ruħhom f’attivitajiet oħra varji. ”Għandek 15% tal-popolazzjoni li qalu li qed iqattgħu aktar ħin ta’ kwalità mal-familja u t-tfal tagħhom, infatti qalu li qed iqattgħu aktar ħin mat-tfal tagħhom ukoll. Għandek madwar 9% tal-popolazzjoni li qalu qed iqattgħu aktar ħin qed jagħmlu xogħol tad-dar bħal maintenance, tibjid u 7% li qed jaraw it-televixin u diversi films, 6% jsarju u 5% jistudjaw.” Għall-mistoqsija kif qed tqatta’ l-ħin tiegħek waqt l-imxija tal-COVID-19, 14.9% wieġbu ħin ta’ kwalità mal-familja, 9.3% iktar xogħol tad-dar, 7.1% naraw it-Television/il-films, 5.9% tisjir u 5.3% jistudjaw. “Ir-rutina taż-żgħażagħ ta’ bejn is-26 u l-35 sena kienet l-inqas faxxa affettwata, waqt li persuni ta’ bejn is-36 u l-45 sena kienu l-ikbar li sabu ħin ta’ kwalità ma’ wliedhom.” 43% ta’ bejn 26 u 35 sena wieġbu “Ma nbidel xejn”27% ta’ bejn 36 u 45 sena wieġbu “Ħin ta’ kwalità mal-familja” Mistoqsija dwar liema restrizzjonijiet li xtaqu li jitneħħew l-ewwel, kważi tlieta minn kull għaxra wieġbu riedu li tispiċċa s-sospensjoni tal-appuntamenti mediċi u 26% wieġbu l-ftuħ tal-ħwienet b’numru ta’ restrizzjonijiet. Kważi tmienja fil-mija wieġbu li xtaqu li jerġgħu jiftħu l-ħwienet tax-xahar, waqt li seba’ fil-mija riedu li jerġgħu jibdew isiru ż-żjarat mill-viżitaturi fl-isptar u fid-djar tal-anzjani. Liema restrizzjonijiet trid li jitneħħew l-ewwel?28.2% – Miżuri relatati ma’ appuntamenti mediċi14.8% – Ħwienet kbar11.2% – Ħwienet żgħar7.6% – Hairdressers7.2% – Żjarat fl-isptarijiet Dr Marmara nnota li l-appuntamenti mediċi kienu f’moħħ 43%ta’ dawk li għandhom bejn 36 u 45 sena. Mill-banda l-oħra, 13% tal-persuni li għandhom bejn 16 u 25 sena xtaqu l-ftuħ tar-ristoranti. 43% ta’ bejn is-26 u l-35 sena: “Miżuri relatati ma’ appuntamenti tas-saħħa13% ta’ bejn is-16 u l-25 sena: “Tneħħija ta’ restrizzjonijiet minn fuq ir-ristoranti” L-anzjani ta’ 66 sena jew aktar jidhru li dejquhom l-iżjed ir-restrizzjonijiet biex imorru fil-ħwienet. ”Waqt li 26% tal-poplu semma restrizzjonijiet li jirrigardjaw kemm ħwienet kbar u żgħar l-iktar li semmew din l-option kienu l-anzjani – fejn kellek 43% ta’ dawk ta’ 66 sena li wieġbu li għandhom jitneħħew ir-restrizzjonijiet kemm fil-ħwienet kbar kif ukoll ħwienet żgħar.” 98.8% wieġbu li jaqblu mar-restrizzjonijiet li saru. Iżda kollox ma’ kollox, mill-istħarriġ ħareġ li kważi 99% tal-popolazzjoni qabblet li saru r-restrizzjonijiet biex titrażżan l-imxija tal-COVID-19. L-istħarriġ sar bejn is-27 t’April u t-2 ta’ Mejju fost ħames mitt persuna."
2020-05-03,124 persuna b’multa wara li kienu f’ġemgħa ta’ aktar minn 3 persuni,https://www.tvm.com.mt/mt/news/124-persuna-bmulta-wara-li-kienu-fgemgha-ta-aktar-minn-3-persuni/,"Numru rekord ta’ 124 persuna ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fit-309 spezzjonijiet li saru mill-Environmental Health Officers u l-Pulizija fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-05-03,Se jinħareġ avviż legali dwar il-prezz tal-maskra,https://www.tvm.com.mt/mt/news/se-jinhareg-avviz-legali-dwar-il-prezz-tal-maskra/,"Il-Ministru tal-Ekonomija Silvio Schembri qal li mhux se jkun ittollerat abbuż ta’ prezzijiet esaġerati għal Disposable Surgical Masks jew Face Shields. Għalhekk, spjega li se joħroġ avviż legali, minn għada l-4 ta’ Mejju, il-prezz massimu li jistgħu jinbiegħu Surgical Masks, se jkun ta’ 0.95c filwaqt li l-prezz massimu għal Face Shields se jkun ta’ €5. Kompla jgħid li f’każ ta’ abbuż, wieħed jista’ jagħmel rapport lill-Puluzija fuq 22944504 jew 22944511 jew fuq [email protected] Qal li dawk li jinqabdu jiksru dan l-avviż legali l-ewwel darba jistgħu jeħlu multa ta’ bejn €116 u €582, li din tista tibqa’ tiela’ sa €2,329 għal numru ta’ offiżi. Dan hekk kif minn għada kull min joħroġ jixtri jew juża t-trasport pubbliku huwa obbligat li jilbes maskra jew face shield. Ara wkoll: X’maskra tista’ tixtri u kif għandek tilbisha u tneħħiha? "
2020-05-03,L-Għaqda Dinjija tas-Saħħa tgħid li l-evidenza xjentifika turi li l-COVID-19 huwa prodott tan-natura,https://www.tvm.com.mt/mt/news/l-ghaqda-dinjija-tas-sahha-tghid-li-l-evidenza-xjentifika-turi-li-l-covid-19-huwa-prodott-tan-natura/,"Wara l-flaġell tal-Covid-19 diversi pajjiżi Ewropej se jibdew it-triq lura għan-normalita fosthom Spanja u l-Italja li se jirilassaw il-miżuri tal-lockdown. Minn għada t-Taljani se jkunu jistgħu jivvjaġġaw minn Reġjun għal ieħor biex iżuru l-qraba tagħhom. Waqt li l-hairdressers, gyms u skejjel se jibqgħu magħluqa r-ristoranti se jiftħu iżda se jkunu limitati għal takeaways. Spanja milqut sostanzjalment bil-COVID-19 reħa ftit il-miżuri tal-lockdown bl-Ispanjoli issa permessi joħorġu mill-għatba l-barra għall-eżerċizzju wara xahrejn maqfula wara li n-numru ta’ każijiet laħqu l-213,000 b’24,500 ruħ imutu. Bħal Spanja diversi pajjiżi Ewropej bdew jerħu ftit il-miżuri tal-lockdown bl-uzu tal-maskra hija n-normalita l-gdida f’dawn il-pajjiżi. Fl-Iżrael l-iskejjel infetħu mill-ġdid bl-istudenti mġiegħla jirritornaw fuq il-bankijiet tal-iskola lebsin maskra u ingwanti protettivi. Fil-Korea t’isfel il-bieb tbexxaq kważi berah, hekk kif fetħu mill-ġdid is-swali taċ-ċinema u l-parks tad-divertiment b’folol ta’ nies jgawdu mil-libertà li mill-ġdid kisbu. F’indirizz li ta fil-Librerija Papali flokk fi Pjazza San Pietru l-Papa Franġisku appella għall-ħidma internazzjonali biex jinstab vaċċin waqt li għamel emfasi fuq l-aċċess universali għall-vaċċin biex kulħadd jirċievi trattament xieraq. Intant kompla l-battibek internazzjonali bejn is-superpotenti dwar l-oriġini tal-coronavirus b’uffiċjal tal-Għaqda Dinjija tas-Saħħa Maria Van Kerkhove tgħid li l-evidenza xjentifika turi li l-virus huwa prodott tan-natura. Dan wara li iktar kmieni din il-ġimgħa, il-President tal-Istati Uniti Donald Trump rewwaħ l-idea ta’ kumplott sigriet meta qal li l-virus oriġina minn laboratorju fiċ-Ċina. Allegazzjoni miċħuda mill-gvern Ċiniż, bis-Servizz Sigriet Amerikan ukoll imeri lill-President Amerikan. Fl-Istati Uniti komplew il-protesti sabiex jinteħew il-miżuri tal-lockdown f’stati varji. L-Istati Uniti huwa l-aktar pajjiż milqut mill-Covid-19 fid-dinja, b’aktar minn miljun każ ikkonfermat u 67,448 mewt."
2020-05-03,“F’daqqa waħda qisu xi ħadd għalaq il-bieb u n-nies naqsu drastikament” – il-Kaptan tal-vapur Ta’ Pinu,https://www.tvm.com.mt/mt/news/fdaqqa-wahda-qisu-xi-hadd-ghalaq-il-bieb-u-n-nies-naqsu-drastikament-il-kaptan-tal-vapur-ta-pinu/,"Minn għada se jitnaqqsu r-restrizzjonijiet fuq l-ivvjaġġar fuq il-vapuri tal-Gozo Channel iżda ser jidħlu restrizzjonijiet ġodda għal kumpanija u għal passiġġieri biex tkompli tkun imħarsa s-saħħa pubblika kontra l-imxija tal-Covid 19. Fl-aħħar sigħat qabel jitneħħew ir-restrizzjonijiet li kienu ddaħħlu fuq l-ivvjaġġar fuq il-vapuri tal-Gozo Channel, fiċ-Ċirkewwa osservajna d-differenza kbira f’għadd ta’ karozzi meta mqabbel ma’ Ħdud oħra, speċjalment f’dan iż-żmien tas-sena. Dan għaliex minħabba l-miżuri ta’ prevenzjoni minħabba l-coronavirus, sal-Ħadd filgħaxija ivvjaġġar kien limitat biss għal min kellu raġuni valida. Fuq il-vapur Ta’ Pinu l-kaptan Chris Testa, li ilu 20 sena jaħdem mal-kumpanija, qal li qatt ma għex sitwazzjoni bħal dik tal-aħħar 7 ġimgħat. “F’daqqa waħda qisu xi ħadd għalaq il-bieb u n-nies naqsu drastikament tħossha, minn ammont ta’ vjaġġi għal ammont ta’ passiġġieri. Anke aħna min-naħa ta’ xiftijiet naqsu ħafna. Kien hawn ir-raba’ vapur ukoll kellna nibgħatuh lura.” Il-Kaptan Testa qal li mit-Tnejn se jkompli jsir l-iscanning tal-passiggieri għad-deni u min ikollu d-deni ma jitħalliex jitla’ abbord. Staqsejna lill-Kaptan Testa bir-restrizzjoni l-godda kemm huwa il-limitu ta’ passiġġieri li jitilgħu abbord u jekk il-bar u ż-żona ta’ mal-bar humiex se jkunu miftuħin għan-nies. “Il-vapur bħalissa qed ikun immannjat għal ammont ta’ 500 mhux 900. Però bħala jekk hux se jkun hemm ammont inqas ta’ passiġġieri bħala management għadhom jistennew instructions jekk hux se jonqsu dawk il-500 jew nibqgħu b’500. Il-bar ilu mhux operational minn meta faqqgħet il-pandemija, però bħala area hija miftuħa għall-pubbliku, li m’hemmx is-servizz tal-bar. Imma bħala area hija miftuħa u inti tagħmel sens li jkollok iżjed nies imxerrdin milli nies li qegħdin magħluqin ġo post wieħed.” Mistoqsija minn TVM dwar x’se jkunu r-restrizzjonijiet abbord il-vapuri tal-Gozo Channel, is-Supretendent tas-Saħħa Pubblika, il-Professur Charmaine Gauci, enfasizzat li barra l-limitu tal-passigieri, kulhadd irid ikollu l-maskra jew visor. “Nies li jridu jilbsu visor jew maskra kemm fit-terminals kif ukoll waqt li jkunu fuq il-vapur. Dawn huma mezzi ta’ prevenzjoni li huma importanti ħafna u anke li jiġu provduti wkoll alcohol rub ħalli hekk inkunu nistgħu dawn il-persuni innaqqsu ċ-ċanses li jikkontaminaw il-post fuq il-vapur u l-areas tat-terminal. Importanti ħafna wkoll li n-nies meta jkunu fuq il-vapur u anke fit-terminal ikunu ‘l bogħod minn xulxin għal mill-inqas 2 metri, allura hemmhekk anke fejn persuni jistgħu jpoġġu se jkunu limitati wkoll għal dawn id-distanzi.” TVM hu infurmat li l-iskeda tal-vapuri se tibqa’ dik ridotta kif kienet fl-aħħar ġimgħat mindu faqqgħet il-pandemija."
2020-05-03,ARA: Bil-kant u l-melodija jinġabru mit-triq €650,https://www.tvm.com.mt/mt/news/ara-bil-kant-u-l-melodija-jingabru-mit-triq-e650/,"€650 inġabru waqt kunċert li sar fit-toroq tas-Swatar b’risq l-għaqda Hospice li tgħin pazjenti morda bil-kanċer. Kunċert li ttella’ fuq inizjattiva tar-residenti ta’ Triq Grosseto u Triq Qampiena, il-kantanti popolari J Anvil u Christina Magrin, b’kanzunetti li jafhom kulħadd, u li ferrħu lil bosta residenti li ħarġu mill-gallariji tagħhom jew parapetti. Fost il-kanzunetti li kantaw kien hemm ‘The Prayer’ li paxxiet lil kulħadd. Christina Magrin kantat diversi singles oriġinali tagħha fosthom l-aħħar waħda, ‘Dance Away your Fears’ filwaqt li J Anvil bi żfin tiegħu u kanzunetti oriġinali fosthom ‘You’ paxxa lil kull min ħa sehem f’din iċ-ċelebrazzjoni f’dawn iż-żminijiet ta’ sfida minħabba Covid 19."
2020-05-03,X’maskra tista’ tixtri u kif għandek tilbisha u tneħħiha?,https://www.tvm.com.mt/mt/news/xmaskra-tista-tixtri-u-kif-ghandek-tilbisha-u-tnehhiha/,"Hekk kif min għada l-poplu huwa mitlub li jibda jilbes il-maskra meta jmur jixtri jew juża l-mezzi tat-trasport pubbliċi ħafna qed jistaqsu dwar x’maskra għandek tixtri u kif tilbisha u tneħħiha. Waqt il-bulettin mediku, is-Supretendent tas-Saħħa, Charmaine Gauci tagħti spjega ta’ x’wieħed jista’ jixtri jew inkella kif jista’ jħit waħda, kif ukoll ta’ kif għandha titlibes u titneħħa. Mistoqsija minn TVM, Prof Gauci qalet li l-użu tal-maskra jinsab fl-att taħt is-saħħa li tgħid li hija kontravenzjoni u għaldaqstant hemm penali applikabbli għaliha. Ara x’qalet Prof Gauci f’dan il-filmat:"
2020-05-03,L-istess appelli tal-awtoritajiet japplikaw għal fuq il-baħar,https://www.tvm.com.mt/mt/news/l-istess-appelli-tal-awtoritajiet-japplikaw-ghal-fuq-il-bahar/,Il-Professur Charmaine Gauci qalet li dawk il-miżuri li daħħal fis-seħħ il-Gvern jgħoddu wkoll għal fuq il-baħar. Dan jiġifieri li aktar minn 4 min-nies ma jistgħux joqgħodu viċin ta’ xulxin filwaqt li għandha tiġi rrispettata t-talba biex persuni li ma jgħixux flimkien ma jitħalltux. Il-Professur Gauci reġgħet tenniet fuq l-importanza li persuni ma joqgħodux viċin xulxin.
2020-05-03,‘Ħa jiddispjaċina bil-kbir’ – it-Tabib tal-Emerġenza Michael Spiteri,https://www.tvm.com.mt/mt/news/l-appelli-tal-awtoritajiet-qed-jaqghu-fuq-widnejn-torox/,"It-tabib tal-emerġenza, Michael Spiteri wissa li jekk jibqgħu jinġemgħu n-nies fil-pubbliku, Malta se titlef il-kontroll fuq is-sitwazzjoni tal-Covid-19 u x-xogħol u s-sagrifiċċju ta’ ħafna se jisfuma fix-xejn. Illum ammont kbir ta’ persuni nġemgħu flimkien fi Triq il-Kosta, dan hekk kif jixhed ritratt li rċieva TVM li juri s-sitwazzjoni kif kienet dalgħodu fi Triq il-Kosta. Minn għada, fil-pubbliku jistgħu jinġemgħu biss 4 persuni f’daqqa. Din il-miżura ttieħdet mill-awtoritajiet biex titwaqqaf l-imxija tal-Covid-19. "
2020-05-03,"9 każijiet ġodda ta’ COVID-19 f’Malta, 13-il persuna jfiqu",https://www.tvm.com.mt/mt/news/9-kazijiet-godda-ta-covid-19-fmalta-13-il-persuna-jfiqu/,"Illum ġew ikkonfermati disa’ każijiet ta’ Covid-19 f’Malta, wara li saru 1,071 test. Waqt il-bulettin mediku tal-Ħadd, is-Supretendent tas-Saħħa Charmaine Gauci qalet li fiequ 13-il persuna. It-total ta’ persuni li nstabu pożittivi issa laħaq 477, li 392 huma mfejqa. B’kollox għalhekk hemm 81 każ li huma attivi. S’issa sau 35,012 swab test. 5 mill-persuni ġodda bil-coronavirus ma wrew l-ebda sintomi, mentri 2 minnhom instabu bis-saħħa tal-iscreening bil-bqija nstabu wara li ħarġulhom is-sintomi. Fost l-infettati bla sintomi hemm student Malti ta’ 22 sena. F’dan il-każ qed isir contact tracing tal-familja u xi ħbieb minn tiegħu. Irġiel Maltin ta’ 33 sena u 30 sena wkoll instabu bil-virus wara li għamlu l-enhanced testing. Dwar dawn il-każijiet qed isir contact tracing. Ġuvni ta’ 27 sena wkoll inqabad mill-enhanced testing bil-virus. Dan ukoll ma kellu l-ebda sintomu u għalhekk qed isir contact tracing mal-kollegi tiegħu u l-membri tal-familja. Spanjola ta’ 21 sena ma kellha l-ebda sintomi u qed isir contact tracing ta’ min jgħix magħha. Dawk li ppreżentaw ruħhom bis-sintomi huma tfajla Maltija ta’ 19-il sena qabel ma daħlet għal operazzjoni. Hija ma kinetx qed tmur ix-xogħol. Dwar dan il-każ qed isir contact tracing tal-familja u ħbieb. Hija kellha s-sintomu tan-nuqqas ta’ xamm. Malti ta’ 45 sena nqabad bil-virus qabel daħal għal operazzjoni. Huwa kellu s-sintomu ta’ nuqqas ta’ xamm. Malti ta’ 18-il sena huwa infettat bil-virus wara li dan ħareġ bis-sintomi ta’ uġigħ ta’ ras u diahorrea. Huwa ma kienx qed imur għax-xogħol. Mara Maltija ta’ 35 sena ħarġet b’ġriżmejha juġgħuha. Qed isir contact tracing fuq il-post tax-xogħol tal-mara. Il-Professur Charmaine Gauci qalet li preżenza tal-virus fil-kommunità qiegħda preżenti għalhekk importanti li jkompli jsir it-testing u li l-pubbliku jikkopera mal-awtoritajiet. Mistoqsija minn TVM fuq l-użu tal-maskri jew visers, Professur Gauci qalet li minn għada l-użu tagħhom huwa obbligatorju b’avviż legali u jista’ jeħel penali jekk ma tintlibisx fit-trasport pubbliku u fil-ħwienet. Spjegat li l-maskra tintlibes biex wieħed jipproteġi milli jmarrad lil ħaddieħor. Wieħed jista’ jilbes jew Surgical Mask li trid tintrema’ wara l-użu taghha, jew maskra magħmula mid-drapp tal-qoton li tinħasel wara li tintuża. Qalet li wieħed jista’ jħithom id-dar, basta ikollhom tlett jew erba’ saffi ta’ drapp. “Importanti li wieħed jaħsel idu sew qabel jilbes il-maskra, tgħatti mniehrek, ħalqek u geddumek, u tiffittja tight mal-wiċċ, u ma mmissux wiċċna u meta nnehhuha ma missux il-maskra minn barra”. Professur Gauci qalet li r-rata ta’ trażmissjoni reġgħet telgħet u għalhekk appellat biex tkompli tinżamm id-distanza fiżika soċjali f’kull post u lil familji biex jevitaw milli jiltaqgħu ma’ qraba oħra. Mistoqsija fuq iż-żjajjar lill-anzjani fid-djar residenzjali, Professur Gauci qalet li l-lock down għalissa se jibqa’ għall-ġid tagħhom."
2020-05-03,Fin-12:30 – Is-Supretendent għas-Saħħa Pubblika b’konferenza stampa dwar il-Covid-19,https://www.tvm.com.mt/mt/news/fin-1230-is-supretendent-ghas-sahha-pubblika-bkonferenza-stampa-dwar-il-covid-19/,"Fin-12:30, is-Supretendent għas-Saħħa Pubblika, Charmaine Gauci mistennija taġġorna lill-pubbliku dwar l-aħħar żviluppi dwar is-sitwazzjoni lokali u l-imxija tal-Coronavirus. Din il-konferenza stampa se tixxandar dirett fuq TVM, tvm.com.mt, Radju Malta u l-paġna Facebook ta’ TVM."
2020-05-02,#LightTheSkyMalta biex tingħad grazzi lil nazzjon sħiħ,https://www.tvm.com.mt/mt/news/lighttheskymalta-biex-tinghad-grazzi-lil-nazzjon-shih/,"Dehra spettakolari l-lejl li għadda – raġġ ta’ dawl qawwi ħiereġ mit-tempji ta’ Ħaġar Qim. L-istess se jiġri fil-jiem li ġejjin minn siti oħra storiċi. Fil-ħemda tal-lejl li għadda, raġġ dawl qawwi feġġ mit-tempji ta’ Ħaġar Qim. Dan ta bidu għal #LightTheSkyMalta, inizjattiva ta’ Powerhouse Audiovisuals and Events, bħala ġest ta’ radd il-ħajr lil dawk li qed juru solidarjetà mal-komunità waqt l-imxija tal-Covid-19. L-organizzatur Mark Vella qal li l-kampanja għandha l-għan li tiċċelebra s-sens ta’ solidarjetà u ta’ komunità li spikkaw waqt il-pandemija. Qal li f’dawn iż-żminijiet mudlama, il-gratitudni lejn dawk li qed jgħinu l-komunità, kemm fuq livell professjonali kif ukoll fuq livell personali qed tkun rikonoxxuta b’dan il-mod. Wara Ħaġar Qim, raġġ dawl se jinxtegħel il-Ħadd filgħaxija mis-Saluting Battery fil-Belt, u fil-jiem ta’ wara jissokta minn siti storiċi oħra b’kollaborazzjoni ma’ Heritage Malta. Is-Sur Vella ħeġġeġ lill-Maltin biex jingħaqdu mal-ġirien u l-ħbieb tagħhom, u mill-gallariji u l-bjut jitfgħu dawl lejn is-sema b’mezzi bħal mowbajls, fi spirtu ta’ solidarjetà."
2020-05-02,"ARA: Il-maskra f’Malta diġà moda, imma taf tilbisha?",https://www.tvm.com.mt/mt/news/ara-il-maskra-fmalta-diga-moda-imma-taf-tilbisha/,"Fis-sigħat li ġejjin mistenni joħroġ l-avviż legali li jobbliga li tibda tintlibes il-maskra tal-wiċċ meta n-nies imorru jixtru, fosthom mill-ispiżeriji, il-ħwienet tal-merċa u ħwienet oħra. Jidher li l-maskra diġà kważi kważi saret moda qabel ħareġ l-avviż legali. Madankollu l-użu tal-maskri jeħtieġ li jsir bil-galbu biex ikun effettiv għal kontra t-tixrid tal-virus. L-għada li tħabbar li se jitrattbu l-miżuri ta’ restrizzjonijiet, pjazez u t-toroq ewlenin fil-pajjiż sebħu bin-nies lebsin maskri tal-wiċċ. Fit-terminus tal-karozzi tal-linja fil-Foss ta’ San Ġakbu fil-Belt, stajna nosservaw in-nies jistennew tal-linja bil-maskri f’wiċċhom. L-istess xeni osservajnihom fil-waqfiet tal-linja qrib il-Pjazza tal-Mosta. Fl-inħawi serbut nies jistennew biex jidħlu jixtru mill-ispiżeriji li hemm fil-qrib. In-nies li bdew iterrqu fl-akwati ukoll kellhom maskri ma’ wiċċhom. L-istess xejriet rajniehom fil-Pjazza ta’ Raħal Ġdid u t-triq prinċipali tal-Ħamrun. Mit-Tnejn li ġej, in-nies se jkunu obbligati li jilbsu l-maskri tal-wiċċ, bis-Supretendent tas-Saħħa Pubblika, il-Professur Charmaine Gauci tgħid li l-maskri jgħinu biex ma jinxteridx il-virus fil-komunità. “Il-ħwienet, spiżeriji u ħwienet oħrajn, kemm dawk li baqgħu miftuħin qabel imma anki dawn li se nerġgħu niftħu, importanti li nilbsu l-maskri. Hemm kundizzjonijiet oħrajn li huma obbligatorji li jinkludu li persuna jkollu l-alcohol rub available għall-persuni, għandek ukoll kemm jidħlu nies fil-ħanut, li tal-ħanut ikollu t-tabella mwaħħla,” qalet Prof Gauci. L-Ispeċjalista Frank Farrugia qal li n-nies għandhom jaħslu jdejhom bis-sapun jew bl-alkoħol meta jilbsu l-maskra. “Fuq għandna parti tal-metall. Importanti tal-kulur ikun barra. Ngħawġuha mal-imnieħer u tiġi looped fuq in-naħa ta’ wara. Imbagħad tinġibed min-naħa ta’ isfel biex tgħatti c-chin. Importanti li tingħafas sewwa minn fuq.” Dr Farrugia spjega li n-nies għandhom joqogħdu b’seba’ għajnejn meta jmorru jixtru għand tal-merċa. “Jekk se mmissu xi affarijiet u tiġik it-tentazzjoni li tmiss il-mask, trid terġa’ taħsel idejk bl-alcohol sanitizer biex tmissha għax jekk inti jdejk ma jkunux nodfa u kien hemm il-virus fuq xi oġġett, tfajtu fuq wiċċek.” Dr Farrugia qal li xħin titneħħa l-maskra, in-nies għandhom jaħslu jdejhom mill-ġdid. Stħarriġ li għamel Television Malta wera li l-prezzijiet ta’ dawn il-maskri mil-ispiżeriji jvarja minn €1 għal €4 għal kull maskra. Id-Deputat Prim Ministru u Ministru tas-Saħħa, Chris Fearne, qal li l-Gvern se jżomm għajnejh fuq il-prezzijiet tagħhom. “Bħala Gvern se nkunu qegħdin naraw li ma jkunx hemm esaġerazzjonijiet fil-prezzijiet. Nitlob ukoll il-koperazzjoni tal-Kamra tal-Kummerċ u l-GRTU biex huma wkoll ikellmu lis-sidien tal-istabbilmenti biex kemm jista’ jkun inkunu nagħtu servizz milli napprofittaw irwieħna minn din is-sitwazzjoni.” Tip ieħor ta’ maskri effettivi huma l-visors. “L-importanti li meta nilbsuhom, il-parti ta’ isfel tikkaverja c-chin. Dawn tajbin ħafna biex jekk xi ħadd jisgħol ġo fik se jaħbat mal-plastik u jekk tisgħol inti, ma xxerridx il-virus li jibqa’ ħiereġ,” qal Dr Farrugia. Dr Farrugia qal li tip ta’ maskri huma dawk li jissejħu l-K95. Spjega li primarjament dawn jintlibsu mill-ħaddiema tas-saħħa u mhux mill-pubbliku għax hemm teknika partikolari ta’ kif jintlibsu. Qal li hemm ċans li n-nies li jixtru dawn it-tip ta’ maskri, jilbsuhom ħażin u ma jkollhom l-ebda protezzjoni.   Ara wkoll: Mit-Tnejn trid tilbes maskra biex tirkeb tal-linja u tidħol fil-ħwienet anki f’supermarkets Fejn u kif għandek tibda tilbes il-maskra? "
2020-05-02,L-Ewropa tibqa’ fil-qalba tal-pandemija tal-Covid-19,https://www.tvm.com.mt/mt/news/l-ewropa-tibqa-fil-qalba-tal-pandemija-tal-covid-19/,"Id-direttur Ewropew tal-Għaqda Dinija tas-Saħħa Hans Kluge qal li l-Ewropa baqgħet fil-qofol tal-pandemija tal-Covid-19. “The European region accounts for 46% of cases and 63% of deaths globally,” qal Hans Kluge. Huwa qal li l-miżuri li ttieħdu fil-pajjiżi tal-punent biex tinżamm distanza soċjal, fosthom fl-Italja, Spanja, Franza u l-Ġermanja, għenu biex ma jibqgħux jiżdiedu il-każi. Madanakollu, wissa li fl-aħħar jiem żdiedu il-każi fil-pajjiżi tal-Lvant, fosthom fil-Kazakitsan, l-Belarus, ir-Russja u l-Ukrajna."
2020-05-02,Logħob tal-Maltco mhux se jixxandar fuq l-iscreens tal-banek tal-lottu,https://www.tvm.com.mt/mt/news/loghob-tal-maltco-mhux-se-jixxandar-fuq-l-iscreens-tal-banek-tal-lottu/,"Il-banek tal-lottu se jerġgħu jiftħu l-bibien kif tħabbar ilbieraħ, iżda b’xi restrizzjonijiet. Fi stqarrija l-Maltco qalet li l-logħob tal-Quik Keno, il-U*Bet Live Sports and U*BET Horse Racing mhux se jkunu trażmessi fuq l-iscreens tal-banek, u minflok għandhom isegwuhom minn darhom fuq is-sit elettroniku tal-Maltco. Għal dawk li kienu laħqu xtraq il-biljetti qabel ma waqaf il-logħob, it-tlugħ se jsir kif ġej: Super 5 nhar l-Erbgħa 6 ta’ Mejju, is-SUPERSTAR nhar il-Ġimgħa 8 ta’ Mejju u l-Lotto u l-Quaterno+ nhar is-Sibt 9 ta’ Mejju. Intqal ukoll li ġie estiż il-perjodu ta’ żmien biex wieħed jiġbor il-premju li jkun rebaħ."
2020-05-02,ARA: Iwasslulna messaġġ mal-mużika ta’ Charlie Chaplin,https://www.tvm.com.mt/mt/news/ara-iwasslulna-messagg-mal-muzika-ta-charlie-chaplin/,"Il-President ta’ Malta George Vella, il-Prim Ministru Robert Abela, il-Kap tal-Oppożizzjoni Adrian Delia, l-Arċisqof Charles Jude Scicluna u s-Supretendent tas-Saħħa Pubblika Charmaine Gauci ngħaqdu mal-Awtorità Maltija għat-Turiżmu b’kollaborazzjoni mal-Orkestra Filarmonika ta’ Malta u ntroduċew il-produzzjoni “Smile” b’messaġġ pożittiv lill-poplu Malti. Il-video mużikali tal-arranġament klassiku tal-kanzunetta ta’ Charles Chaplin, mill-perkussjonista prinċipali tal-Orkestra Filarmonika ta’ Malta, Daniel Cauchi, li huwa akkumpanjat mit-tenur Joseph Calleja u l-Orkestra Filarmonika ta’ Malta f’din il-verżjoni li nqalbet għall-Malti minn Michael Spagnol, kien varat illum fi pjazza Kastilja. Iċ-ċermen tal-Orkestra Filarmonika ta’ Malta, Sigmund Mifsud stqarr li l-Orkestra qiegħda ssarraf ir-restrizzjonijiet imposti mill-Covid-19 f’opportunitajiet innovattivi u kreattii. Qal li filwaqt li huwa ta’ dieqa li kellhom jitħassru kunċerti skedati, dan offra wkoll spazju beix l-orkestra tibqa’ ffukata fuq il-missjoni ewlenija li twassal il-mużika f’era diġitali. Qal li l-mużika, bħal tbisima, għandha l-potenzjal li tbiddel id-dinja. Il-video tnieda f’konferenza tal-aħbarijiet fi Pjazza Kastilja. Il-Ministru għat-Turiżmu Julia Farrugia Portelli qalet li l-produzzjoni żżewwaq l-ottimiżmu u l-kurraġġ ta’ poplu maqgħud. Il-Ministru tal-Kultura Josè Herrera qal li b’din il-produzzjoni qed jitwassal messaġġ pożittiv. Qal li l-poplu Malti dejjem rebaħ l-isfidi għax kien maqgħud. Ara l-kanzunetta hawn:"
2020-05-02,Tista’ tipprova l-ħwejjeġ id-dar u tirritornahom iżda tal-ħanut irid iwarrabhom,https://www.tvm.com.mt/mt/news/tista-tipprova-l-hwejjeg-id-dar-u-tirritornahom-izda-tal-hanut-irid-iwarrabhom/,"Wara l-mistoqsijiet li kien hemm fir-rigward tal-ħwienet tal-ħwejjeġ, illum is-Supretendent tas-Saħħa Charmaine Gauci ċċarat is-sitwazzjoni. Prof Gauci tenniet li l-konsumatur mhux permess li jipprova l-ħwejjeġ li jkun se jixtri fil-ħanut. Hija spjegat li spiss iċ-changing rooms huma kmamar żgħar li faċilment ikunu kkontaminati meta persuni jbiddlu l-ħwejjeġ fihom. Għalhekk, bi qbil ma’ tal-ħanut, il-klijent jista’ jeħodhom id-dar u jippruvahom, imbagħad jirritornahom jekk ma jiġuhx. Madanakollu hawnhekk is-sid tal-ħanut huwa obbligat li jwarrab dawn il-ħwejjeġ minn mal-kumplament u jżommhom fi kwarantina għal tlett ijiem, biex ma jippruvawhomx klijenti oħra, bir-riskju li jikkontaminaw ruħhom minnhom. Ara wkoll: Każ ġdid ta’ Covid-19 f’Malta, 12 oħra mfejqa "
2020-05-02,Mit-Tnejn trid tilbes maskra biex tirkeb tal-linja u tidħol fil-ħwienet anki f’supermarkets,https://www.tvm.com.mt/mt/news/mit-tnejn-trid-tilbes-maskra-biex-tirkeb-tal-linja-u-tidhol-fil-hwienet-anki-fsupermarkets/,"Is-Supretendent tas-Saħħa Pubblika, il-Professur Charmaine Gauci qalet li minn nhar it-Tnejn huwa obbligatorju li l-pubbliku jilbes maskra biex jidħol f’kull ħanut inkluż f’supermarkets u ħwienet li sal-lum ma kinux obbligatorji li fihom jintlibsu maskri. Waqt il-bulettin mediku tal-lum, il-Professur Gauci spjegat għaliex inbidlet id-direzzjoni dwar l-użu tal-maskri fil-komunità. Qalet li l-awtoritajiet kienu qed jagħmlu evalwazzjoni dwar l-użu tal-maskri. Spjegat li issa li l-pajjiż qed f’sitwazzjoni fejn se jillaxka ftit mill-miżuri, irid idaħħal fis-seħħ mezzi oħra ta’ mitigazzjon u għalhekk iridu jintlibsu l-maskri. Il-Professur Gauci qalet li fil-komunità hemm nies li għandhom il-virus mingħajr ma jafu u għalhekk jistgħu jitrasmettuh lil ħaddieħor. Jekk jintlibsu l-maskri, il-probabiltà li dawn in-nies iferxu l-virus, tonqos. Is-Supretendent tas-Saħħa Pubblika, saħqet li l-emerġenza medika għadha hemm għaliex ir-riskju li l-virus jinfirex għadu hemm. Qalet li minbarra li l-ilbies tal-maskri se jkun obbligatorju biex persuna tidħol f’ħanut, se jkun obbligatorju wkoll biex tirkeb tal-linja. Qalet li l-awtoritajiet qegħdin ukoll joffru parriri lil tal-ħwienet kif għandhom jimplimentaw miżuri oħra bħal twaħħil ta’ tabelli dwar kemm jistgħu jidħlu nies fil-ħanut f’daqqa skont id-daqs tal-ħanut u biex jipprovdu sanitzers għall-pubbliku qabel jidħlu fil-ħanut u meta joħroġu. Il-Professur Gauci qalet ukoll li għaddejja ħidma fuq il-leġislazzjoni sabiex ikunu jistgħu joffru qafas legali li mistenni jiġi ppubblikat bejn ilum u għada. Ara wkoll: Fejn u kif għandek tibda tilbes il-maskra? "
2020-05-02,Billi nfetħu xi ħwienet ma jfissirx li kulħadd jista’ jibda joħroġ,https://www.tvm.com.mt/mt/news/billi-nfethu-xi-hwienet-ma-jfissirx-li-kulhadd-jista-jibda-johrog/,"Is-Supretendent tas-Saħħa Pubblika Charmaine Gauci qalet li billi ngħata l-permess biex ċertu ħwienet jerġgħu jiftħu l-bibien, ma jfissirx li issa kulħadd jista’ jibda joħroġ barra. Prof Gauci qalet li jekk isir hekk,  il-virus se jinfirex. Meta kienet qed twieġeb il-mistoqsijiet tal-ġurnalisti, hija saħqet li xorta għadna fi stat ta’ emerġenza ta’ saħħa pubblika. Prof Gauci qalet li l-miżuri li ġew rilaxxati huma dawk li se jkollhom impatt baxx, u għadu mhux il-waqt li jinfetħu l-knejjes għall-quddies, jew li t-tfal jittieħdu l-bandli. Rigward il-miżuri li ġew rilaxxati, Prof Gauci qalet li l-awtoritajiet ħa jagħtu 3 ġimgħat ċans biex jaraw x’inhu l-impatt tal-miżuri li ġew rilaxxati, imbagħad jiġi evalwat il-pass li jmiss. Sostniet li bħala pajjiż ma morniex għal miżuri estremi bħal dawk ta’ pajjizi oħra li kienu taħt full lock down, u appellat biex kulħadd ikun responsabbli ħalli ma nkunux sfurzati nimxu għal dik is-sitwazzjoni. Ara wkoll: Każ ġdid ta’ Covid-19 f’Malta, 12 oħra mfejqa "
2020-05-02,"Każ ġdid ta’ Covid-19 f’Malta, 12 oħra mfejqa",https://www.tvm.com.mt/mt/news/kaz-gdid-ta-covid-19-fmalta-12-ohra-mfejqa/,"Illum ġie kkonfermat każ ġdid ta’ Covid-19 f’Malta, wara li saru 944 test. Is-Supretendent tas-Saħħa Charmaine Gauci qalet li ġew ikkonfermati mfejqa 12-il persuna oħra. It-total ta’ persuni li nstabu pożittivi issa laħaq 468, li 379 huma mfejqa. B’kollox għalhekk hemm 85 każ li huma attivi. Il-persuna li nstabet pożittiva hija raġel ta’ 27 sena mis-Sudan li jgħix fiċ-ċentru miftuħ ta’ Ħal Far, fejn s’issa ħarġu 50 każ pożittiv. Fakkret li f’dan iċ-ċentru għadha għaddejja l-istrateġija ta’ ttestjar, u persuni li baqgħu ma rriżultawx pożittivi qed jinħarġu ftit ftit. Prof Gauci qalet li l-pajjiż jinsab f’fażi ta’ tranżizzjoni, fejn l-R Factor għadu taħt il-1. Rigward l-app li ġiet varata jumejn ilu, Prof Gauci qalet li kien hemm rispons qawwi, fejn 15,000 daħlu jagħmlu t-test tal-Covid-19 symtom checker, waqt li 1,700 persuna daħlu jagħmlu t-test għal xi ħadd li jiġi minnhom. Ara wkoll: Mit-Tnejn trid tilbes maskra biex tirkeb tal-linja u tidħol fil-ħwienet anki f’supermarkets Tista’ tipprova l-ħwejjeġ id-dar u tirritornahom iżda tal-ħanut irid iwarrabhom Billi nfetħu xi ħwienet ma jfissirx li kulħadd jista’ jibda joħroġ "
2020-05-02,Fin-12.30pm: Aġġornament mis-Supretendent tas-Saħħa dwar il-Covid-19,https://www.tvm.com.mt/mt/news/fin-12-30pm-aggornament-mis-supretendent-tas-sahha-dwar-il-covid-19-2/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar is-sitwazzjoni tal-Covid-19 f’Malta. Bħas-soltu l-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-05-02,Appell biex dis-sena kulħadd jitlaqqam kontra l-influwenza,https://www.tvm.com.mt/mt/news/appell-biex-dis-sena-kulhadd-jitlaqqam-kontra-l-influwenza/,"Id-Deputat Prim Ministru u Ministru għas-Saħħa Chris Fearne appella biex kulħadd jitlaqqam kontra l-influwenza meta l-vaċċin ikun disponibbli f’Ottubru li ġej. Waqt konferenza stampa li matulha ħabbar l-għoti b’xejn ta’ tilqima ġdida kontra l-pulmonite lit-trabi, Dr Fearne qal li marda infettiva ġġib lill-oħra, u għalhekk huwa importanti li jiġi użat it-tilqim li jeżisti, speċjalment fis-sitwazzjoni tal-Covid-19. Qal li huwa ta’ sodisfazzjon li 98% tal-poplu Malti huwa mlaqqam, iżda qal li din ir-rata naqset fl-aħħar xahrejn minħabba l-Covid-19. Dr Fearne qal li r-rata ġenerali ta’ tilqim f’Malta naqset b’25% u dik tal-MMR naqset saħansitra b’50%. Qal li t-tilqim naqas għax ħafna tobba kellhom inaqqsu kemm jesponu lilhom infushom biex ma jpoġġux f’riskju pazjenti fil-komunità. It-tilqim għal ġoċ-ċentri tas-saħħa wkoll naqas u baqa’ jsir biss tal-Floriana, Mosta u Għawdex. Mit-Tnejn iżda ħa jerġa’ jibda jingħata t-tilqim miċ-ċentri tas-saħħa kollha, anki kif tħabbar ilbieraħ. Ara wkoll: AĠĠORNAT: It-tilqima kontra l-pulmonite se tingħata b’xejn – tiswa €200  "
2020-05-02,"Meta toħroġ tilqima għal kontra l-Covid-19, se tingħata b’xejn lil kulħadd",https://www.tvm.com.mt/mt/news/meta-tohrog-tilqima-ghal-kontra-l-covid-19-se-tinghata-bxejn-lil-kulhadd/,"Id-Deputat Prim Ministru u Ministru għas-Saħħa Chris Fearne qal li meta tkun disponibbli t-tilqima għal kontra l-coronavirus, din se tingħata b’xejn għal kulħadd. Waqt konferenza tal-aħbarijiet li matulha ħabbar l-għoti b’xejn ta’ tilqima ġdida kontra l-pulmonite lit-trabi, Dr Fearne qal li sal-lum it-tilqima għal kontra l-Covid-19 għadha ma teżistix iżda qal li għaddejjin divesi riċerki biex jinstab vaċċin malajr. Żied jgħid li jekk wieħed irid ikun ottimist, vaċċin għal kontra l-coronavirus jista’ jkun disponibbli fis-suq fi żmien sitt xhur imma jekk wieħed ikun realistiku, din se tkun disponibbli lejn l-aħħar tas-sena jew il-bidu tas-sena d-dieħla. Id-Deputat Prim Ministru qal li meta l-vaċċin kontra l-Covid-19 ikun disponibbli fis-suq, il-Gvern Malti se jixtri biżżejjed tilqim għall-popolazzjoni kollha u se jagħtiha lil kulħadd bla ħlas. Dr Fearne qal li t-tilqima kontra l-coronavirus se tingħata bl-istess mod kif jingħata l-vaċċin tal-influwenza, l-ewwel lill-ħaddiema fil-qasam tas-saħħa u lill-persuni l-aktar vulnerabbli imbagħad tingħata lill-bqija tal-popolazzjoni. Intant, dwar persuni li tilfu l-appuntament sabiex ilaqqmu t-trabi f’dawn l-aħħar xaharejn, huma mitluba li jċemplu fuq in-numru 25680299 sabiex jingħataw appuntament ieħor.  "
2020-05-02,ARA: L-ajruport ta’ Malta kif qatt ma rajtu,https://www.tvm.com.mt/mt/news/ara-l-ajruport-ta-malta-kif-qatt-ma-rajtu/,"Filmat imxandar fuq il-midja soċjali mill-MIA juri l-ajruport ta’ Malta kif qatt ma rajnih. Mimli attività ma taqta’ xejn lejl u nhar, għall-ewwel darba minn meta nfetaħ, fl-aħħar ġimgħat dan il-post sar qisu ċimiterju. Bil-messaġġ ‘Oqgħodu siguri d-dar, ivvjaġġaw iktar tard’, il-kumpanija tal-MIA qalet li parti minnha tinsab nieqsa, iżda tħares ’il quddiem biex terġa’ tilqa’ lill-passiġġieri. Il-kumpanija rringrazzjat il-ħaddiema tagħha u l-imsieħba soċjali għall-appoġġ f’dan iż-żmien diffiċli. Ara wkoll: Ara: L-ajruport baħħ. . . iżda jħejji għal meta jiġi żmien aħjar "
2020-05-02,Fejn u kif għandek tibda tilbes il-maskra?,https://www.tvm.com.mt/mt/news/fejn-u-kif-ghandek-tibda-tilbes-il-maskra/,"Wara li lbieraħ id-Deputat Prim Ministru u Ministru għas-Saħħa Chris Fearne ħabbar li l-maskri se jkunu obbligatorju f’ċertu postijiet, illum id-Direttorat għas-Saħħa Pubblika ħareġ linji gwida dwar kif wieħed għandu juża l-maskra kif suppost. It-tabella t’hawn taħt turi kif għandek tilbes il-maskra sew, b’mod li din tgħattilek  min-naħa ta’ fuq ta’ mnieħrek sa geddumek. Importanti li ma tmissx wiċċek jew il-maskra meta tkun milbusa, u biex tneħħiha aqbadha minn wara, u mhux minn quddiem jew mill-ġenb. Qabel tilbes u wara li tinża l-maskra naddaf idejk b’sanitizer jew aħsilhom bis-sapun u l-ilma. Jekk il-maskra mhix disposable, aħsilha sew b’temperatura ta’ 60 gradi Celcius u bis-sapun. Ilbieraħ id-Deputat Prim Ministru Chris Fearne qal li Malta għandha ħażna tajba ta’ maskri li jintużaw mill-ħaddiema fil-qasam tas-saħħa, għax għalkemm dawn huma skarsi, il-gvern kien ħaseb għalihom minn kmieni. Iċċara li l-maskri mediċi m’għandhomx bżonn jintlibsu jekk mhux f kuntatt dirett mal-pazjenti tal-Covid-19, u l-maskri li jinstabu fis-suq huma biżżejjed. Wieħed jista’ jilbes ukoll visor. Dr Fearne għamel appell biex il-maksri jinżammu bi prezzijiet raġjonevoli, u se jkunu qed jinħarġu wkoll regolamenti biex jiġi evitat l-abbuż. Qal li m’hemmx għalfejn toħroġ bil-maskra, iżda din trid tintlibes fl-istabbilimenti, fit-trasport pubbliku u f’postijiet oħra bħal Mater Dei. Ara wkoll: Il-pubbliku mitlub jilbes maskra meta jmur jixtri jew jivvjaġġa bit-trasport pubbliku  "
2020-05-02,In-Nursery tal-Futbol taż-Żurrieq tferraħ lit-tfal li jgħixu fl-inħawi tar-raħal,https://www.tvm.com.mt/mt/news/in-nursery-tal-futbol-taz-zurrieq-tferrah-lit-tfal-li-jghixu-fl-inhawi-tar-rahal/,"Bl-iskejjel, il-bandli u l-grounds tal-futbol magħluqin għal kważi xahar u nofs minħabba l-imxija tal-COVID-19, il-ħajja għat-tfal saret inqas avventuruża. In-Nursery tal-Futbol taż-Żurrieq ħasbet biex xorta waħda tferraħ lit-tfal li jgħixu fl-inħawi tar-raħal. Fi tmiem il-ġimgħa u fil-festi pubbliċi, it-tfal tan-nurseries tal-football normalment ikollhom jum ta’ taħriġ jew tournaments tal-futbol, iżda dan l-iżvog tat-tfal ukoll kellu jieqaf minħabba l-pandemija. Kważi xahar u nofs minn meta waqaf it-taħriġ, id-diriġenti taż-Żurrieq Wolves F.C Youth Nursery ħarġu bl-inizjattiva li jduru fit-toroq tar-raħal bil-Mascot tal-klabb, Timmy l-Volpi, iqassmu l-ħelu lit-tfal li jinsabu fi djarhom. ”Minflok huma ġew għall-ballun, il-ballun mar għandhom – il-futbol ġie għandhom illum ħalli nferrħuhom daqsxejn b’hekk.” F’atmosfera divertenti, ma naqasx l-entużjażmu tat-tfal, b’dawk li jitħarrġu mal-klabb libsu l-flokk tat-team tagħhom. Stqarrew li jħossu n-nuqqas ta’ sħabhom u tal-attività fiżika, iżda jgħarrfu li fiċ-ċirkostanzi ma jistgħux jagħmlu mod ieħor. ”Waqaf kollox għax hawn dan il-virus u minflok qed noqgħod id-dar nagħmel il-Homework.” ”Nagħmel ix-xogħol, inpenġi, naħsel il-platti – nieħu pjaċir naħsilhom u nixxottahom.” Fuq wiċċ it-tfal stajna ninnutaw ukoll l-frustrazzjoni li f’ġurnata bħal tal-lum ikollhom jibqgħu fi djarhom, iżda bit-tama għal żminijiet aħjar meta jerġgħu lura b’ħeġġa għall-attivitajiet li jħobbu jagħmlu."
2020-05-01,73 persuna jlaqqtu multa llum wara li kisru l-miżuri tal-Gvern,https://www.tvm.com.mt/mt/news/73-persuna-jlaqqtu-multa-llum-wara-li-kisru-l-mizuri-tal-gvern/,"F’Jum il-Ħaddiem inqabdu 73 persuna qed jiksru l-miżuri tal-Gvern wara li nqabdu f’ġemgħat t’aktar minn tlieta. Min-nhar it-Tnejn, fost miżuri oħrajn li l-Gvern se jkun qed jerħi, jistgħu jinġemgħu 4 persuni f’postijiet pubbliċi. Intant, l-ebda persuna ma nqabdet qed tikser il-kwarantina.  "
2020-05-01,Il-ħoss tal-ħornijiet fil-portijiet Maltin u Għawdxin dewa ma’ kull rokna f’tislima lill-ħaddiema,https://www.tvm.com.mt/mt/news/il-hoss-tal-hornijiet-fil-portijiet-maltin-u-ghawdxin-dewa-ma-kull-rokna-ftislima-lill-haddiema/,"L-ewwel ta’ Mejju ċċelebrata madwar id-dinja, sabet lill-ħaddiema ħosbiena fuq il-ġejjieni tagħhom, maqbuda fil-morsa tal-coronavirus, li għalkemm inviżibbli jhedded is-saħħa u l-għejxien ta’ miljuni ta’ nies madwar id-dinja. Il-Port il-Kbir kif qatt ma bsarna li narawh. Sieket u f’ħemda perfetta fejn tisma ċ-ċafċifa tal-baħar kaħlani. Vojt mill-bċejjeċ tal-baħar imma bit-tama li jerġa’ jiġi ż-żmien li jilqa’ minn bċejjeċ żgħar sa bastimenti kbar. Il-ħoss li dewa mal-Port il-Kbir illum kienu l-ħornijiet tal-bastimenti li nżertaw fil-port li f’nofsinhar ingħaqdu f’inizjattiva li saret madwar id-dinja b’tislima lejn kull min jaħdem fil-qasam marittimu, fil-ġurnata ddedikata lill-ħaddiema. It-tislima mistħoqqha lill-ħaddiema ngħatat ukoll fil-Port tal-Imġarr mill-vapuri tal-Gozo Channel. Anke fil-Port Ħieles il-ħoss tal-ħornijiet dewa ma’ kull rokna. Madwar l-Ewropa biss huwa stmat li hemm mal-686,000 ħaddiema fil-qasam marittimu."
2020-05-01,Il-gvern se jkompli bl-għajnuniet lill-ħaddiema u negozji mill-flus tal-IIP,https://www.tvm.com.mt/mt/news/il-gvern-se-jkompli-bl-ghajnuniet-lill-haddiema-u-negozji-mill-flus-tal-iip/,"Il-Prim Ministru Robert Abela qal li l-gvern se jagħti l-għajnuniet li ta lill-ħaddiema u lin-negozji għaliex kellu flus imġemgħa mill-programm taċ-ċittadiannza b’investiment. Meta wieġeb mistoqsijiet tal-ġurnalisti Dr Abela qal li l-gvern għaddej bid-djalogu mal-Kummissjoni Ewropea dwar dan il-programm waqt li tenna l-intenzjoni tal-gvern li l-programm jissaħħaħ u jiġġedded. Il-Prim Ministru Robert Abela qal li bis-saħħa tal-flus li ġġenera l-programm taċ-ċittadinanza b’investiment, il-Gvern ser iwieżen b’għajnuniet lin-negozjati biex ġew salvati 88,000 impjieg tal-ħaddiema tagħhom. Huwa qal dan meta ġie mistoqsi dwar dan il-programm fid-dawl li l-Kummissjoni Ewropea talbet lil Malta, Ċipru u l-Bulgarija biex jaħsbu ħalli jgħalqu l-programmi tagħhom taċ-ċittadinanza. “Ninsabu fi djalogu mal-Kummissjoni Ewropea. Malta se tagħmel il-pożizzjoni tagħha ċara u diġà nftehmet il-pożizzjoni ta’ Malta. Iċ-ċittadinanza hi prerogattiva tal-istat.” Il-Prim Ministru qal li l-programm preżenti ser jilħaq il-kwota dalwaqt imma l-Gvern qed jaħseb biex iġedded il-programm u fejn hemm bżonn jagħmel it-tibdil meħtieġ. Dr Abela qal li d-dħul li l-gvern kellu mill-programm kien kruċjali biex il-gvern seta’ jfassal il-pakketti ta’ għajnuna. Mistoqsi minn TVM, il-Prim Miinistru qal li din l-għajnuna ser tkompli tingħata inizjalment anke lin-negozji li min-nhar it-Tnejn ser jerġgħu jiftħu. ”Il-prinċipju ġenerali se jkun li dan il-wage supplement mhux se nwaqqfuh kmieni ma jistax jibqa’ għaddejj għal dejjem għaliex l-ebda pajjiż ma jista’ jibqa’ jħallas salarju li huwa aktar mill-paga minima, b’mod indefnit.” Il-Prim Ministru qal li s’issa għad m’hemmx data meta din l-għajnuna ser tieqaf tingħata mill-Gvern. Qal li l-Gvern għandu fiduċja fin-negozji u l-ħaddiema li kien ikun inġust li titwaqqaf l-għajnuna fl-immedjat. Mistoqsi jekk l-isptar prefabbrikat hux meħtieġa aktar, id-Deputat Prim Ministru u Ministru tas-Saħħa Chris Fearne qal li Malta trid tkun preparata u għalkemm il-Gvern se jerħi ftit mill-miżuri se jibqa’ jaħseb fil-ħażin ħalli t-tajjeb ma jonqosx. ”Ma nistawx nirilixxaw milli nipreparaw għaliha, għadu l-istess virus kawża mard serju u anke mwiet u iva rridu nibqgħu preparati għalih j’alla ma nużawhomx…” Il-Ministru Fearne qal li fix-xitwa li ġejja, l-pajjiż jaf ikollu jħabbat wiċċu kemm mal-imxija tal-Covid 19 u anke mal-influwenza stagjonali."
2020-05-01,Permess vjaġġar bejn Malta u Għawdex b’diversi prekawzjonijiet,https://www.tvm.com.mt/mt/news/permezz-vjaggar-bejn-malta-u-ghawdex-bdiversi-prekawzzjonijiet/,"Fost il-miżuri li se jibdew jintreħew bil-mod hemm dik marbuta mal-ivvjaġġar bejn iż-żewġ gżejjer – Malta u Għawdex. Fil-konferenza tal-aħbarjiet tħabbar li se jinfetaħ l-ivvjaġġar bejn Malta u Għawdex. Madankollu se jkun hemm xi restrizzjonijiet bħala prekawzjoni. Id-Deputat Prim Ministru u Ministru għas-Saħħa Chris Fearne qal li kull vapur se jkun qed jaċċetta inqas nies mis-soltu f’kull vjaġġ. Ġie spjegat li min jivvjaġġa għandu jilbes il-maskra u li persuni meqjusa vulnerabbli, bħall-anzjani ta’ ‘l fuq minn 65 sena u dawk b’mard kroniku għalissa xorta ma joħorġux ħlief għall-affarijiet essenzjali. Ara wkoll: Stabbilimenti u attivitajiet jistgħu jiftħu mill-ġdid min-nhar it-Tnejn – il-Prim Ministru Lura għal xi servizzi fil-qasam tas-saħħa min-nhar it-Tnejn Irridu nadattaw għas-sitwazzjoni li qed ngħixu fiha – il-Prof Gauci Ara liema huma l-ħwienet li se jerġgħu jiftħu "
2020-05-01,Ara liema huma l-ħwienet li se jerġgħu jiftħu,https://www.tvm.com.mt/mt/news/ara-liema-huma-l-hwienet-li-se-jergghu-jifthu/,"Il-Gvern ħabbar li min-nhar it-Tnejn li ġej se jibdew jintreħew xi miżuri li kienu ttieħdu minħabba l-Covid-19. Id-Deputat Prim Ministru u Ministru għas-Saħħa Chris Fearne elenka l-lista ta’ stabbilimenti kummerċjali li se jiftħu mill-ġimgħa d-dieħla: • Banek tal-lottu; • Stazzjonijiet tat-testijiet tal-VRT; • Ħwienet tal-ħwejjeġ u dawk sportivi; • Ħwienet tal-ġojjellerija u aċċessorji oħra; • Ħwienet li jbigħu oġġetti tal-ġilda bħall-basktijiet u żraben; • Ħwienet li jbigħu nuċċalijiet mingħajr riċetta tat-tabib; • Ħwienet li jbigħu prodotti tas-sbuħija bħal fwejjaħ, madankollu ħwienet tax-xagħar, salons u tad-dwiefer se jibqgħu magħluqa; • Ħwienet tal-ħjata u dekorazzjonijiet tad-djar; • Ħwienet tas-souvenirs u discount stores; • Ħwienet tal-bagalji u ġugarelli; • Ħwienet tal-passatempi; • Ħwienet li jbigħu l-għamara; • Ħwienet tal-fjuri Intant, ġie spjegat li min imur jixtri jrid jilbes maskra u tibqa’ tinżamm id-distanza u li f’kull ħanut se jkun hemm sanitisers. Se tittieħed ukoll t-temperatura ta’ kull min jidħol fil-kumplessi tal-ħwienet filwaqt li l-kmamar li jintużaw biex wieħed jipprova l-ħwejjeġ mhux se jkunu disponibbli."
2020-05-01,"2 każijiet ġodda ta’ Covid-19 f’Malta, 16 oħra mfejqa",https://www.tvm.com.mt/mt/news/2-kazijiet-godda-ta-covid-19-fmalta-16-ohra-mfejqa/,"Illum kienu kkonfermati żewġ każijiet ġodda ta’ Covid-19 f’Malta biex issa t-total ta’ persuni pożittivi tela’ għal 467. Dan wara li lbieraħ saru mal-1,200 swab test. Is-Supretendent tas-Saħħa Charmaine Gauci qalet li hemm 16 oħra li ġew iddikjarati mfejqa. B’hekk it-total ta’ persuni mfejqa huma ta’ 383, waqt li t-total ta’ każijiet attivi huwa ta’ 96. Iż-żewġ każijiet jinvolvu Għawdxi u resident fiċ-Ċentru l-Miftuħ ta’ Ħal Far.  "
2020-05-01,Il-miżura ta’ tliet persuni fi grupp tinbidel għal erbgħa – il-messaġġ hu biex il-pubbliku jibqa’ responsabbli,https://www.tvm.com.mt/mt/news/il-mizura-ta-tliet-persuni-fi-grupp-tinbidel-ghal-erbgha-il-messagg-hu-biex-il-pubbliku-jibqa-responsabbli/,"Il-miżura li ma jistax ikun hemm gruppi ta’ aktar minn tlieta fil-pubbliku ġiet emendata u minn 3, il-gruppi jistgħu jibdew ikunu ta’ 4 persuni. Dan tħabbar waqt konferenza tal-aħbarijiet li fiha, il-Prim Ministru Robert Abela ħabbar li se jibdew jintreħew uħud mill-miżuri li kienu ttieħdu minħabba l-imxija tal-COVID-19. Ġie spjegat li min-nhar it-Tnejn ukoll f’post pubbliku il-miżura tal-mitt ewro multa issa ser tkun tapplika għal-gruppi ta’ iktar minn erba’ persuni u mhux tlieta Min-naħa tagħha, is-Supretendent tas-Saħħa, Charmaine Gauci qalet li dan mhux messaġġ biex il-pubbliku jibda jintlaqa’ f’ġemgħat u biex jibqa’ responsabbli."
2020-05-01,Irridu nadattaw għas-sitwazzjoni li qed ngħixu fiha – il-Prof Gauci,https://www.tvm.com.mt/mt/news/irridu-nadattaw-ghas-sitwazzjoni-li-qed-nghixu-fiha-il-prof-gauci/,"Il-prinċipji li ttieħdu biex wasalna għan-numri baxxi fil-komunità ta’ Covid-19 kien bis-saħħa tal-pubbliku li koopera. Dan qalitu l-Professur Gauci waqt konferenza stampa tal-lum fej spjegat li l-prinċipji li bbażaw fuqhom l-awtoritajiet, bil-miżuri proporzjonati ma’ dak li kien qed iseħħ, ittieħdu fl-istess ħin fejn ma twarrbitx l-ekonomija. Il-Professur Gauci qalet li r-rata tal-RT  tinsab taħt in-numru 1 u għalhekk dan jindika li nistgħu nerħu l-miżuri bilmod filwaqt li tinżamm is-sorveljanza. Hija tkellmet dwar is-symptom checker li ġie użat minn 14,000 fl-aħħar 24 siegħ u għalhekk qalet li jidher li l-pubbliku qed jikkopera filwaqt li tibqa’ kruċjali li l-informazzjoni tibqa’ tiżdied. Il-Professur Gauci qalet li jekk jiżdiedu l-każijiet, l-awtoritajiet huma lesti bil-preparamenti biex jilqgħu għall-imxija. Hija tenniet mill-ġdid li l-persuni vulnerabbli għandhom jiġu mħarsa sal-aħħar filwaqt li jrid jiġi żgurat li tiġi kkontrollata s-sitwazzjoni u għalhekk l-ajruport se jibqa’ magħluq għalissa. Biex wasalna għal dawn il-miżuri u riżultati, il-Professur Gauci qalet li kien hemm ħidma xjentifika li qieset bosta kriterji fejn ittieħed risk assessment fosthom ma’ dawk tal-persuni vulnerabbli. Fuq l-istabbilimenti hija qalet li huwa importanti li ma mmorrux lura għal dak li drajna qabel. Irridu nadattaw għas-sitwazzjoni li qed ngħixu fiha. Sid il-ħanut għandu dritt jirrifjuta xi persuni li jara ma jifilħux. Is-social distancing importanti u kull ħanut ma għandux idaħħal aktar minn persuna għal kull 10 metri (eskluż il-ħaddiema) filwaqt li jisħaq fuq l-użu tal-maskri. “Dawn il-maskri meta nidħlu fi stabbilimenti, biex inti tipproteġi milli tgħaddi l-virus lil ħaddieħor, importanti li wieħed ma joqgħodx imiss wiċċu għax tkun qed tgħaddihom lilek innifsek.” Il-Professur Gauci saħqet li persuni li għandhom ‘il fuq minn 65 sena u dawk li huma vulnerabbli minħabba l-kundizzjoni medika tagħhom għandhom jibqgħu ġewwa. Appellat ukoll għall-kawtelta meta wieħed jiltaqa’ ma’ nies oħra, “Qegħdin inżidu n-nies fil-pubbliku minn 3 għal 4, mhuwiex messaġġ li niltaqgħu fil-ġemgħat għax ikun hemm riskju tal-persuni…” Professur Gauci ħeġġet biex min kien qed jaħdem mid-dar bit-teleworking għandu jibqa’ jagħmel dan. Qalet ukoll li l-ivjaġġar bejn Malta u Għawdex jista’ jseħħ bil-kundizzjonijiet li jintlibsu l-maskri, tinżamm is-social distancing filwaqt li jiġu kkontrollati l-ammont ta’ persuni li jitilgħu fuq il-vapur. Ara wkoll: Lura għal xi servizzi fil-qasam tas-saħħa min-nhar it-Tnejn "
2020-05-01,Il-pubbliku mitlub jilbes maskra meta jmur jixtri jew jivvjaġġa bit-trasport pubbliku,https://www.tvm.com.mt/mt/news/il-pubbliku-mitlub-jilbes-maskra-meta-jmur-jixtri-jew-jivvjaga-bit-trasport-pubbliku/,"Id-Deputat Prim Ministru u Ministru għas-Saħħa Chris Fearne qal li l-pubbliku huwa mitlub li jibda jilbes il-maskra meta jixtri mill-ħwienet jew juża t-traspost pubbliku. Huwa qal ukoll li l-maskra trid titlibes ukoll fuq il-vapur ta’ Għawdex. Dan hekk kif min-nhar it-Tnejn li ġej se jkun permezz il-vjaġġar bejn iż-żewġ gżejjer minkejja li limitat. Dwar vjaġġar lejn Għawdex, is-Supretendent tas-Saħħa, Charmaine Gauci qalet li se jkun ikkontrollat kemm jitilgħu nies fuq il-vapur. Dan tħabbar waqt konferenza tal-aħbarijiet li matulha l-Prim Ministru Robert Abela ħabbar li min-nhar it-Tnejn li ġej se jibdew jintreħew xi miżuri meħuda mill-awtoritajiet Maltin fid-dawl tal-imxija tal-Covid-19. Ara wkoll: Stabbilimenti u attivitajiet jistgħu jiftħu mill-ġdid min-nhar it-Tnejn – il-Prim Ministru  "
2020-05-01,Lura għal xi servizzi fil-qasam tas-saħħa min-nhar it-Tnejn,https://www.tvm.com.mt/mt/news/lura-ghal-xi-servizzi-fil-qasam-tas-sahha-min-nhar-it-tnejn/,"Id-Deputat Prim Ministru Chris Fearne qal li se jerġgħu jiftħu xi servizzi fil-qasam tas-saħħa. Huwa qal li hawn ħafna mard ieħor li kien u għadu se jibqa’ fix-xenarju u għalhekk, waqt li nibqgħu bil-preparamenti u riżorsi għall-Covid-19, Health Care Centres kollha jerġgħu jibdew jagħtu t-tilqim lit-tfal. Għada se titħabbar tilqima ġdida għal kundizzjoni ġdida iżda li mhux relatat mal-Covid-19. Jibda wkoll l-iscreening għall-kanċer li kellu jieqaf temporanjament f’dawn l-aħħar ġimgħat. F’Mater Dei se tiżdied ukoll l-attività fejn jidħlu testijiet tal-musrana, endoskopiji li se jibdew isiru fuq mod regolari. Se jibdew ukoll CT scans u MRIs kif ukoll jerġa’ jibda s-servizz tal-eco cardiograms.    "
2020-05-01,Stabbilimenti u attivitajiet jistgħu jiftħu mill-ġdid min-nhar it-Tnejn – il-Prim Ministru,https://www.tvm.com.mt/mt/news/stabbilimenti-u-attivitajiet-jistghu-jifthu-mill-gdid-min-nhar-it-tnejn-il-prim-ministru/,"55 ġurnata mindu feġġ l-ewwel każ ta’ Covid-19 f’Malta, jitbexxaq il-bieb biex Malta terġa’ lura għan-normalità. Il-Prim Ministru Robert Abela ħabbar li wara konsultazzjoni mal-awtoritajiet tas-Saħħa mit-Tnejn illi ġej se jintreħew uħud mill-miżuri restrittivi li ttieħdu biex titrazzan il-pandemija tal-virus Covid-19 fosthom il-ftuħ mill-ġdid ta’ diversi ħwienet u s-servizzi mediċi li kienu sospiżi. “Sodisfatt li wasal il-mument fejn sebaħ jum isbaħ mill-bieraħ, dan ma jfissirx li għadda kollox iżda li bdejna t-triq lura għan-normalità ġdida”. F’konferenza tal-aħbarijiet f’Kastilja, il-Prim Ministru Abela qal id-deċiżjonijiet tal-Gvern laħqu bilanċ perfett bejn l-effettività u r-ristrettivita grazzi wkoll għall-koperazzjoni tal-pubbliku. Dr Abela li anke n-negozji li ser jiftħu ser jibqgħu intitolati għal għajnuna li tħabbret mill-Gvern għal perjodu li għadu mhux definit. Id-Deputat Prim Ministru u Ministru tas-Saħħa Chris Fearne ta lista tal-ħwienet li ser jerġgħu jibdew jiftħu minn nhar it-Tnejn. “Se jergħu jiftħu l-banek tal-lottu, se jiftħu tal-vrt, ħwienet tal-ħwejjeġ u ħwejjeġ sportiva,Ħwienet tal-ġojjellerija u aċċessorji oħra; ħwienet li jbigħu oġġetti tal-ġilda bħall-basktijiet u żraben; ħwienet li jbigħu nuċċalijiet mingħajr riċetta tat-tabib; ħwienet li jbigħu prodotti tas-sbuħija bħal fwejjaħ, madankollu ħwienet tax-xagħar, salons u tad-dwiefer se jibqgħu magħluqa; ħwienet tal-ħjata u dekorazzjonijiet tad-djar; ħwienet tas-souvenirs u discount stores; ħwienet tal-bagalji u ġugarelli; ħwienet tal-passatempi;ħwienet li jbigħu l-għamara u dawk li jbigħu l-fjuri. Il-Ministru Fearne spjega li waqt li trid tinżamm id-distanza f’kull ħanut, ix-xerrejja u l-operaturi jridu jilbsu maskla. Qal li kull ħanut irid jkollu sanitiżer u li se tittieħed ukoll t-temperatura ta’ kull min jidħol fil-kumplessi tal-ħwienet. F’każ ta’ ħwienet tal-ħwejjeġ se jkun projbit li wieħed jipprova l-ħwejjeġ. Paru passu mal-ftuħ tan-negozji, Dr Fearne qal li mit-Tnejn li ġej se jibdew jingħataw mill-ġdid numru ta’ servizzi tas-saħħa fosthom għal kanċer u għal kardjoloġija. Il-pazjenti ser ikunu avżati ukoll bl-appuntamenti ġodda flok dawk li kellhom qabel u ma sarux. Il-Ministru Fearne ħabbar ukoll li se jinfetaħ ir-reġistru tal-Qrati, ser jiġu illaxkati wkoll ir-restirzzjonijiet fuq l-ivvjaġġar bejn Malta Għawdex u f’postijiet pubbliċi ser jitħallew gruppi ta’ erba flok tlett persuni. Il-Ministru Fearne qal li l-virus għadu mhux megħlub u appella għall-kawtela. “Li aħna nistidnu l-ħaddieħor fid-dar tagħna u nagħmlu bbq, parties jew l-ikliet għadu perikoluż”. Dr Fearne wissa li jekk ir-rata ta’ trażmissjoni terġa’ tiżdied u persuna waħda tinfetta aktar min persuna oħra, il-Gvern ma jeskludix li jerġa’ jdaħħal miżuri restrittivi. Ara wkoll: Irridu nadattaw għas-sitwazzjoni li qed ngħixu fiha – il-Prof Gauci "
2020-05-01,Ritratti u poeżiji jiddokumentaw il-COVID-19 f’14-il belt fl-Ewropa,https://www.tvm.com.mt/mt/news/ritratti-u-poeziji-jiddokumentaw-il-covid-19-f14-il-belt-fl-ewropa/,"Il-Belt Valletta hi waħda minn 14-il belt fl-Ewropa li qed tieħu sehem fi proġett fuq pjattaforma diġitali li se twassal lill-pubbliku kullana ta’ ritratti u poeżiji li jiddokumentaw l-esperjenza tal-Covid-19. Erbatax-il belt fl-Ewropa ssiebħu fil-proġett kulturali: Europe at Home, li jikkonsisti fi pjattaforma diġitali li toffri perspettiva artistika permezz ta’ ritratti, poeżiji u proża b’osservazzjonjiet dwar l-impatt tal-Covid-19 fuq id-dinja. F’konferenza tal-aħbarijiet virtwali, Bruno Inácio, rappreżentant tal-Faro 2027 li hu tim responsabbli għall-kandidatura tal-belt Portugiża ta’ Faro biex seba’ snin oħra tkun il-kapitali Ewropea tal-Kultura qal li stiednu fotografi u awturi minn diversi bliet Ewropej biex jiddokumentaw il-perspettivi tagħhom ta’ dan iż-żmien partikulari. Ir-riżultat kien qawsalla ta’ ritratti ikoniċi u poeżiji li jikkominkaw l-kuntrast u d-diversità ta’ dawn il-bliet flimkien mas-sentimenti tal-artisti li esprimew ruħhom kreattivament dwar il-kapitlu storiku hekk kif it-toroq traffikużi żvojtaw minn lejl għan-nhar minħabba l-miżuri imposti. Il-bliet magħżula għandhom assoċjazzjoni mal-istatus tal-Belt Ewropea għall-Kultura hekk kif ilkoll assumew dan it-titlu jew qed iħejju biex ikunu l-kapitali Ewropea tal-kultura fis-snin li ġejjin. Il-Belt Valletta li kellha dan it-titlu fl-2018 hija rappreżentata b’poeżija ta Simone Inguanez u ritratt ta’ Alexandra Pace li juri l-binja tal-Parlament fl-eqqel tal-Covid-19. Il-kollezzjoni fiha wkoll xbihat u poeżiji ta’ 28 artist minn Bodo in-Norveġja, Chemnitz fil-Ġermanja, Esh-sur-Alzette mill-Lussemburgu, Faro mill-Portugal, Kanaus fil-Litwanja, Leeuwarden fl-Olanda, Novi Sad mis-Serbja, Oulu mill-Finlandja, Piran mis-Slovenja, Plovdiv mill-Bulgarija, San Sebastian mir-reġjun Bask fi Spanja, Tartu fl-Estonia u Veszprem fl-Ungerija. Hemm ukoll erbat ibliet li dalwaqt jingħaqdu f’din il-pjattaforma diġitali. Ix-xogħolijiet artistiċi qed ikunu esebiti għall-pubbliku fuq europeathome.eu"
2020-04-30,ARA: Il-psikjatra Joe Cassar dwar meta marad bil-Covid-19,https://www.tvm.com.mt/mt/news/ara-il-psikjatra-joe-cassar-dwar-meta-marad-bil-covid-19/,"Żomm rutina, uża’ l-ħin tajjeb, segwi biss tagħrif uffiċjali, u żomm kuntatt ma’ oħrajn… huma l-pariri ta’ psikjatra fiċ-ċirkustanzi ta’ bħalissa fejn il-ħajja ta’ kuljum inbidlet, hawn bosta restrizzjonijiet u għadu rakkomandat li ħafna jibqgħu f’darhom. Tkellimna ma’ psikjatra li kien marid bil-Coronavirus u għalhekk il-pariri tiegħu huma wkoll frott ġimgħat li għamel bejn l-erba’ ħitan ta’ kamra f’daru. “L-ewwelnett irrid ngħid li jien ħadtha b’sorpriża. Jien ma kellix sintomi. U allura meta ttestjajt b’ċikka, l-ewwel ħaġa li ħadt hi xokk. U mbagħad ġo qalbi għidt, jien għandi 4 ġimgħat. Dawn l-4 ġimgħat nista’ ngħixhom tajjeb jew nista’ ngħixhom b’mod iddisprat. U ħadt id-deċiżjoni li ngħixhom b’mod tajjeb,” qal il-Psikjatra Joe Cassar. Waħdu f’kamra tad-dar, Joe Cassar stqarr li s-sigriet hu li tqassam il-ħin tajjeb. Kien iqum fil-ħin tas-soltu, jagħmel il-ħasla tal-ġurnata, l-eżerċiżżju fiżiku billi kien jimxi maż-żewġ kilometri kuljum bejn dawn l-erba’ ħitan, u baqa’ jaħdem billi jara l-pazjenti b’mod virtwali. Spjega għaliex lill-pazjenti ma qalilhomx li kellu l-Covid-19. “Ir-raġuni għalfejn jien m’għidtx ma kinitx għax jien kont qed nistħi jew niddejjaq għax ma kien hemm xejn fuq xhiex tisħti jew tiddejjaq. Jien il-probabilita’ ħadtha minn fuq il-post tax-xogħol bħala tabib. Imma ma ridtx ngħabbi lill-pazjenti tiegħi bil-problemi tiegħi.” Jistqarr li l-aktar diffiċli kien il-lejl għax tħossok aktar waħdek u l-element ta’ biża’ minn dak li mhux magħruf. Bidla fil-ħajja tal-bniedem bħalma qed jesperjenzaw uħud bħalissa li filli kienu jmorru l-iskola, ix-xogħol jew joħorġu u f’daqqa sabu ruħhom ġewwa iġġib ħafna stress, b’effetti fuq is-saħħa mentali. Mistoqsi bħala psikjatra li għamel dan il-perjodu f’iżolament, x’pariri jagħti lil dawk li qegħdin ġewwa u r-rutina ta’ ħajjithom inbidlet ta’ taħt fuq, Dr Cassar hu tal-fehma li l-aktar ħaġa importanti hi li żżomm rutina, u dan qed jgħidu wkoll lil tfal. “Xi kultant qed ngħidha b’ċajta imma qed ngħidha wkoll b’serjeta’, ilbsu jekk hemm bżonn l-uniformi ħalli inti ġod-dar tħoss li qiegħed l-iskola. Inti jekk mit-8am sas-2pm qiegħed l-iskola normalment, psikoloġikament għamel xi ħaġa relatata mal-iskola u jekk jista’ jkun anke l-breaks ħudhom fil-breaks tal-iskola.” Jirrakkomanda li dwar il-coronavirus, taqra u tisma’ biss affarijiet uffiċjali bħall-konferenza tas-Supretendent tas-Saħħa Pubblika jew rapporti mill-Għaqda Dinjija tas-Saħħa. “Kemm qed jagħmel deni s-social media u dawn l-affarijiet mhux vera, lil ħafna nies għax ovjament idaħħalhom fi problema kbira u jibda jġiegħlhom jiffissaw fuq affarijiet li m’għandhomx għalfejn jinkwetaw fuqhom.” Dr Cassar jisħaq fuq li żżomm kuntatt u hawnhekk hu l-pożittiv tal-media soċjali li biha bniedem tista’ tarah, tkellmu u tħoss l-emozzjonijiet tiegħu. “Aħna darba minnhom għamilna jien fil-kamra, Anna u t-tifla ż-żgħira isfel, it-tifla l-oħra kwarantina Buġibba, u oħt il-mara Ħ’Attard u għamilna social media dinner. Jiġifieri kulħadd kellu l-platt tiegħu u t-tazza inbid tiegħu, u qgħadna nitkellmu. Taħsibha ħmerija imma tagħmel siegħa u nofs qisek ħriġt u mort tiekol.” Tal-parir ukoll li persuna tiftaħ qalbha, u tuża servizzi bħall-helpline tal-Fondazzjoni Richmond għal appoġġ emozzjonali. Issa li hu mfejjaq u reġa’ lura għax-xogħol fl-Isptar Mater Dei, Dr Cassar stqarr li bl-ebda mod ma jiddispjaċih minn dak li għadda. “L-ewwelnett kienet esperjenza spiritwali ħafna għalija. Jien għamilt żmien, inzerta wkoll żmien l-Għid, jiġifieri għamilt żmien fejn verament sirt qrib ta’ Alla erġajt. Jiġifieri dejjem kont close imma ssir aktar close. It-tieni esperjenza kienet li tapprezza b’mod umli kemm aħna bħala bnedmin m’aħna xejn. U allura inti tħoss li tiddependi minn ħafna nies, tiddependi minn ħaddieħor u tara kemm l-imħabba tal-oħrajn hi importanti għalina,” qal il-Psikjatra Joe Cassar. Isma l-intervista sħiħa hawn:"
2020-04-30,Boris Johnson jgħid li l-agħar tal-pandemija fir-Renju Unit għadda,https://www.tvm.com.mt/mt/news/boris-johnson-jghid-li-l-aghar-tal-pandemija-fir-renju-unit-ghadda/,"Il-Prim Ministru Ngliż Boris Johnson iddikjara li l-agħar fażi tal-coronavirus fir-Renju Unit għaddiet u li l-każi tal-Covid-19 fir-Renju Unit qabdu t-triq tan-niżla. “We are past the peak of this disease, we are past the peak and we are on the downward slope and we have so many reasons to be hopeful for the long term,” qal Boris Johnson. Qal li l-ġimgħa d-dieħla l-gvern se jħabbar il-pjan gradwali kif se jintreħew uħud mill-miżuri tal-lockdown. Ikkonferma li s’issa t-total tal-imwiet hu ta’ 26,711."
2020-04-30,Il-moratorju mhuwiex maħfra fuq is-self u l-imgħaxx,https://www.tvm.com.mt/mt/news/il-moratorju-mhuwiex-mahfra-fuq-is-self-u-l-imghaxx/,"Il-Bank Ċentrali ta’ Malta qal li huwa fl-interess tal-banek li jaċċettaw l-applikazzjonijiet tal-klijenti f’diffikultà biex jieħdu sitt xhur nifs fil-ħlasijiet lura tas-self. Id-Deputat Gvernatur tal-Bank Ċentrali Sandro Demarco qal li l-moratorju hu sospensjoni temporanja tal-obbligi tal-ħlas u żied jgħid li jekk is-sitwazzjoni preżenti ttul aktar, il-moratorju jista’ jiġġedded. Il-Bank Ċentrali ta’ Malta għamilha ċara li s-sitt xhur moratorju fuq ħlasijiet lura tas-self ma jfissirx maħfra fuq is-self jew l-imgħax imma posponiment tal-ħlas dovut billi fost l-oħrajn il-perjodu ta’ self jiġġedded b’sitt xhur oħra. “Il-moratorju m’huwiex maħfra, dawk is-sitt xhur ma jfissirx li inti se tkun eżentat milli tħallas l-imgħax fuqhom, sempliċiment se tħallsu iktar tard wara li għaddi l-moratorju u se jkun mifrux tul is-snin,” qal id-Deputat Gvernatur tal-Bank Ċentrali ta’ Malta, Sandro Demarco. F’intervista ma’ Television Malta, id-Deputat Gvernatur tal-Bank Ċentrali, Sandro Demarco qal li d-direttiva tapplika għal kull tip ta’ self għajr fuq il-karti ta’ kreditu. Spjega li min intlaqat ħażin mill-pandemija u jrid jibbenefika mill-moratorju jrid japplika mal-banek fejn ħa s-self sat-30 ta’ Ġunju. “Min tilef ix-xogħol jew qed jaħdem ġimgħa mnaqqsa u tnaqqslu d-dħul tiegħu jista’ japplika għal moratorju u dan biex jittafilu l-piż mill-ħlasijiet waqt li min għadu jaħdem u għad għandu l-paga għaddejja, il-paga b’mod regolari, dan mhux eliġibbli għal moratorju,” qal id-Deputat Gvernatur tal-Bank Ċentrali ta’ Malta. Is-Sur Demarco qal li n-nifs ta’ sitt xhur, m’huwiex ta’ benefiċċju biss għall-klijenti tal-banek, imma anke għall-banek. “Jekk il-bank ma japprovalux il-moratorju u dan xorta ma jħallasx, il-bank ħa jkollu jispiċċa jikklassifikah li qed jaqa’ lura fil-ħlas tiegħu u allura jispiċċa bħala non-performing loan u f’dak il-każ il-bank irid jagħmel proviżjonijiet għal dak it-telf u jaffettwalu l-profitabbilità tiegħu, filkaz li japplikalu l-moratorju l-bank ma jkunx obbligat jagħmel dawn il-proviżjonijiet,” qal is-Sur Demarco. Id-Deputat Gvernatur tal-Bank Ċentrali qal li d-direttiva tippermetti li tul is-sospensjoni temporanja tal-obbligi ta’ ħlas lura tas-self, ikun hemm flessibiltà fis-sens li wieħed jista’ jħallas parti mill-pagament dovut. Għamilha ċara li l-banek ma jistgħux iżidu spejjeż addizzjonali lil min jikkwalifika għal moratorju iżda r-rata tal-imgħaxx tista’ tinbidel skont il-kuntratt tas-self u l-andament tas-suq. “Pero l-banek ma jistgħux ibiddlu r-rata tal-imgħaxx minħabba l-fatt illi individwu jew kumpanija talbet il-moratorju,” qal is-Sur Demarco. Is-Sur Demarco qal li d-direttiva tfasslet b’konsultazzjoni mal-banek li wħud minnhom kienu diġà ħadu l-inizjattiva li jagħtu moratorju lill-klijenti f’diffikultà biex iħallsu s-self. Bid-direttiva, min diġà nnegozja moratorju mal-bank, jista’ jerġa’ jkellem lill-bank biex igawdi mill-kundizzjonijiet tad-direttiva."
2020-04-30,Estiża sal-aħħar ta’ Ġunju l-għajnuna f’supplimenti għall-pagi tal-ħaddiema mal-privat,https://www.tvm.com.mt/mt/news/estiza-sal-ahhar-ta-gunju-l-ghajnuna-fsupplimenti-ghall-pagi-tal-haddiema-mal-privat/,"Il-Malta Enterprise s’issa ħallset iktar minn €25 miljun f’supplimenti għall-pagi tal-ħaddiema mal-privat li kellhom il-ħobża ta’ kuljum mhedda minħabba l-pandemija. Dan qed isir skont il-miżuri li tħabbru mill-Gvern biex itaffi r-riperkussjonijiet tal-imxija fuq l-intrapriżi u l-ħaddiema. Waqt li ta rendikont ta’ kif qed tingħata din l-għajnuna, il-Ministru għall-Ekonomija, Silvio Schembri, ħabbar li din l-għajnuna finanzjarja ġiet estiża b’xahrejn sal-aħħar ta’ Ġunju. F’sitt ġimgħat mindu l-Gvern nieda pakketti ta’ għajnuna għan-negozji, il-Malta Enterprise ħallset lil iktar minn 50,000 ħaddiem fil-privat minħabba li xogħolhom kien mhedded bil-pandemija tal-Coronavirus. Il-ħlasijiet saru wara li l-Malta Enterprise rċeviet 19,000 applikazzjoni minn ażjendi u individwi li jaħdmu għal rashom. F’aġġornament dwar l-iskemi ta’ għajnuna, il-Ministru għall-Ekonomija, Silvio Schembri, qal s’issa tħallsu iktar minn €25 miljun f’suppliment tal-pagi lill-ħaddiema li jlaħħqu sa €800 fix-xahar għall-ħaddiema full-time u €500 għall-ħaddiema part-time, fost oħrajn. Il-Ministru Schembri ħabbar li dawn l-iskemi ta’ għajnuna ġew estiżi sal-aħħar ta’ Ġunju. “Irridu nkomplu nagħtu l-messaġġ taċ-ċertezza li l-Gvern qiegħed hemm u se jagħmel dak kollu li hemm biex nassistu,” qal il-Ministru għall-Ekonomija Sivlio Schembri. Il-Ministru Schembri qal li wara taħditiet mal-awtoritajiet tas-saħħa, il-Gvern dalwaqt se jrattab xi restrizzjonijiet li jippermettu l-ftuħ gradwali ta’ xi negozji. “Dan ifisser li jkunu marbutin ma’ ċerti miżuri li jridu jittieħdu biex nipproteġu s-saħħa imma b’miżuri li nibdew kemm jista’ jkun nibdew niftħu attività ekonomija wara l-oħra. Dan se jsir bi pjan. Mhux tfisser li minn għada se niftħu kollox iżda jkun bi pjan maħsub,” spjega il-Ministru Schembri. Il-Kap Eżekuttiv tal-Malta Enterprise, Kurt Farrugia, qal li s’issa ġew ipproċessati iktar minn tliet kwarti tal-applikazzjonijiet. “Kważi 9,000 negozju li sal-lum qed jirċievu l-ħlasijiet fil-kont tal-bank tagħhom ħlasijiet mill-Malta Enterprise,” qal il-Kap Eżekuttiv tal-Malta Enterprise. Dwar l-Air Malta, il-Ministru Schembri qal li l-linja nazzjonali għadha bl-istess ħsieb dwar is-sitwazzjoni tal-bdoti u tal-cabin crew. Hu stqarr li b’sinjal ta’ rieda tajba t-tmexxija tal-Air Malta ġeddet b’xahar il-kuntratt ta’ iktar minn 100 ħaddiem tal-cabin crew sakemm jissuktaw it-taħditiet. “Jekk jintlaħaq ftehim, l-impjiegi ta’ dawn il-ħaddiema jiġu ssalvagwardjati. Mhu pjaċir ta’ ħadd li tara persuna titlef l-impjieg tagħha. Però ma tistax minħabba ċerti raġunijiet tpoġġi fir-riskju l-kumpanija,” qal il-Ministru għall-Ekonomija Silvio Schembri. Il-Ministru Schembri tenna li l-Gvern mhux se jiddejjaq jieħu deċiżjonijiet fl-Air Malta."
2020-04-30,"La ma jeżistix vaċċin kontra l-Covid-19, ir-riskju li jfeġġu każijiet jibqa’ hemm",https://www.tvm.com.mt/mt/news/la-ma-jezistix-vaccin-kontra-l-covid-19-ir-riskju-li-jfeggu-kazijiet-jibqa-hemm/,"Is-Supretendent tas-Saħħa Pubblika, il-Professur Charmaine Gauci saħqet dwar l-importanza li l-pajjiż jibqa’ jsegwi s-sitwazzjoni tal-Covid-19 għaliex la sa issa ma jeżistix vaċċin kontra dan il-virus, ir-riskju ta’ każijiet jibqa’ hemm. Mistoqsija minn tvm.com.mt dwar x’qalu esperti tal-epidomoloġija dwar meta hu stmat li Malta tfiq għal kollox mill-coronavirus, il-Professur Gauci qalet li x’jiġri, x’ikunu n-numru ta’ każijiet u f’liema stadju jkun il-pajjiż, jiddependi ħafna fuq kemm l-awtoritajiet jimxu pass pass bilgħaqal u kemm il-poplu jimxi mal-miżuri ta’ social distancing u miżuri oħra. Abbażi ta’ pandemiji oħrajn fl-imgħoddi, esperti tal-epidomoloġija jargumentaw li Malta x’aktar li laħqet il-quċċata tal-pandemija fil-15 ta’ April 2020 – 40 jum wara li feġġ l-ewwel każ fil-pajjiż. L-istess esperti jgħidu li abbażi ta’ mudelli ta’ pandemiji oħra, Malta tista’ tfiq għal kollox mill-Covid-19 fil-25 ta’ Mejju 2020 – 40 ġurnata wara li tkun laħqet il-quċċata. Mistoqsija dwar kemm huma realistiċi dawn il-previżjonijiet, il-Professur Gauci qalet li dawn l-istudji abbażi ta’ mudelli qed isiru fuq diversi pajjiżi inkluż fuq Malta, fejn wieħed iħares lejn meta pajjiż jilħaq il-quċċata tal-każijiet u meta jerġgħu jibdew neżlin sakemm is-sitwazzjoni tkun stabbli. Il-Professur Gauci qalet li x’ikunu n-numru ta’ każijiet u f’liema stadju jkun il-pajjiż jiddependi ħafna fuq l-għaqal tal-awtoritajiet li jimxu pass pass f’din is-sitwazzjoni u fuq kemm il-poplu jobdi l-miżuri ta’ social distancing u miżuri oħra. Saħqet li la għad m’hawnx vaċċin kontra l-Covid-19, ir-riskju li jibqgħu ifeġġu każijiet fil-pajjiż jibqa’ hemm. Ara wkoll: Żewġ każijiet ġodda ta’ Covid-19 f’Malta, 12 oħra mfejqa  "
2020-04-30,Covid-19: Tista’ tmur ‘weekend break’ f’Malta stess?,https://www.tvm.com.mt/mt/news/covid-19-tista-tmur-weekend-break-fmalta-stess/,"Is-Supretendent tas-Saħħa Pubblika Charmaine Gauci qalet li mhuwiex illegali li Maltin imorru ‘weekend break’ f’Malta stess, sakemm ikunu biss ma’ membri tal-familja li jgħixu taħt l-istess saqaf. Il-Professur Gauci kienet qed twieġeb mistoqsija tal-ġurnalisti dwar il-fatt li l-Maltin ma jistgħux jitilgħu Għawdex għal skop rikreattiv, imma fl-istess waqt hemm vilel f’Malta li qed jinkrew għal dan l-iskop. Prof Gauci qalet li jekk wieħed jagħżel li jmur ‘weekend break’ f’post li huwa ‘self-catering’ jista’ jagħmel dan, però importanti li jmur biss ma’ membri tal-familja li jgħixu fl-istess dar, u mhux jingħaqdu flimkien familji li jgħixu fi djar differenti. Ara wkoll: Żewġ każijiet ġodda ta’ Covid-19 f’Malta, 12 oħra mfejqa "
2020-04-30,"Żgħażagħ jgħinu minn jeddhom fl-ittestjar tal-Covid-19, ħafna minnhom qed jgħixu ‘l bogħod mill-ġenituri tagħhom",https://www.tvm.com.mt/mt/news/zghazagh-jghinu-minn-jeddhom-fl-ittestjar-tal-covid-19-hafna-minnhom-qed-jghixu-l-boghod-mill-genituri-taghhom/,"Dawk li kienu akwati ta’ żvog u ta’ divertiment għal bosta tfal u żgħażagħ mhedijin jiġru wara xi ballun qalb il-bandli għall-arja friska, f’dawn l-aħħar ġimgħat inbiddlu f’ċentru għall-ittestjar tal-Covid-19. Frott iċ-ċirkostanzi bla preċedent li ninsabu fihom, fl-inħawi tal-Luxol Grounds f’Pembroke qed issir ħidma sfieqa bil-għan li jsiru aktar testijiet għall-coronavirus f’pajjiżna bit-tama li dawk il-persuni li jirriżultaw pożittivi għall-virus jiġu mgħarrfa u jiżolaw ruħhom minnufih. Fil-hub ta’ Pembroke ta’ kuljum għadd ta’ żgħażagħ qed jagħtu daqqa t’id minn jeddhom fl-ittestjar tal-virus. F’kummenti lil tvm.com.mt, il-lead tal-grupp qalet li wħud miż-żgħażagħ huma gradwati fosthom dentisti, dental hygienists, dental surgery assistants, fiżjoterapisti, podjatristi, infermiera, tobba u occupational therapists. Qalet, li għadd ta’ studenti tal-mediċina u tad-dentistrija qed jagħtu sehemhom ukoll. Żewġ dentisti li jaħdmu l-hub ta’ Pembroke qalulna li ġaladarba huma u sħabhom raw li l-pajjiż jinsab fil-bżonn ma ħasbuhiex darbtejn u hekk kif ħarġet is-sejħa għall-għajnuna fl-ittestjar daħlu għal din l-għadma iebsa b’ruħhom u b’ġisimhom. Liema deċiżjoni fost l-oħrajn wasslithom biex ifittxu residenza alternattiva ‘l bogħod mill-għeżież tagħhom. Minkejja dan, iż-żgħażagħ qalu li għamlu kuraġġ b’xulxin u bdew jitħarrġu minnufih biex jibdew imiddu idejhom. Stqarru, li xejn xejn sabu x-xoqqa f’moxtha biex ikattru l-ħbiberija tagħhom. Intant, iż-żgħażagħ appellaw biex jekk dak li jkun iħoss xi sintomi ma joqgħodx jaħsibha biex iċempel. Appellaw ukoll biex il-pubbliku ma jfallix l-appuntamenti għall-iswabs kif indikat hekk kif meta wieħed ifalli jispiċċaw jinħlew ħafna riżorsi."
2020-04-30,"Żewġ każijiet ġodda ta’ Covid-19 f’Malta, 12 oħra mfejqa",https://www.tvm.com.mt/mt/news/zewg-kazijiet-godda-ta-covid-19-fmalta-12-ohra-mfejqa/,"Illum kienu kkonfermati żewġ każijiet ġodda ta’ Covid-19 f’Malta, wara li saru 1,253 swab, biex issa t-total ta’ persuni pożittivi tela’ għal 455. Is-Supretendent tas-Saħħa Charmaine Gauci qalet li hemm 12 oħra li ġew iddikjarati mfejqa. B’hekk it-total ta’ persuni mfejqa huma ta’ 351, waqt li t-total ta’ każijiet attivi huwa ta’ 110. Prof Gauci qalet li 80% kellhom is-sintomi, u 20% ma kellhomx sintomi, b’dawn tal-aħħar li l-maġġoranza tagħhom kienu miċ-ċentru miftuħ ta’ Ħal Far. Qalet li meta wieħed ineħħi lil dawk bla sintomi miċ-ċentru miftuħ ta’ Ħal Far, hemm 11% tal-każijiet bla sintomi fil-komunità. Il-Professur Gauci qalet li qed isiru wkoll swabs lil persuni li ma jkollhomx sintomi. Iż-żewġ każijiet ġodda li rriżultaw pożittivi għal Ċovid-19 huma raġel Sudaniż ta’ 33 sena li jgħix fil-komunità u jaħdem f’Malta. Huwa kien kuntatt ta’ persuna oħra li rriżultat pożittiva għall-virus fl-aħħar jiem. Ir-raġel ma kellux sintomi u kien diġà fi kwarantina u għalhekk qed isir biss contact tracing mal-membri li jgħixu taħt l-istess saqaf. Il-persuna l-oħra hija mara Rumena ta’ 29 sena li taħdem Malta. Hija bdiet tħoss uġigħ fil-muskoli f’ġisimha kollu fis-27 April. Hi ma kinetx qed tmur xogħol u l-awtoritajiet qed jagħmlu contact tracing ta’ żewġ membri tal-familja li jgħixu magħha. Il-Professur Gauci qalet li komplew jagħmlu swabs fiċ-ċentru miftuħ ta’ Ħal Far u ma nstab ħadd pożittiv. Dwar il-każi attivi, is-Supretendent tas-Saħħa Pubblika qalet li l-maġġoranza tal-każi qed jinżammu d-dar u qed isir monitoraġġ tagħhom. Qalet li hemm tliet pazjenti fl-isptar u żewġ persuni fl-ITU fosthom wieħed li ddaħħal hemm fl-aħħar 24 siegħa għal aktar kura. Qalet li hemm ukoll tmien pazjenti fl-isptar Boffa u sitta oħra fl-isptar St Thomas. Dwar it-12-il każijiet ġodda li fiequ dawn huma żewġ persuni ta’ bejn l-20 u 29 sena, tliet persuni ta’ bejn it-30 u 39 sena, ħames persuni ta’ bejn 50 u 59 sena, persuna ta’ bejn is-70 u 79 sena u persuna oħra ta’ ‘l fuq minn 90 sena. Ara l-konferenza tal-aħbarijiet hawn: Ara wkoll: Covid-19: Tista’ tmur ‘weekend break’ f’Malta stess? La ma jeżistix vaċċin kontra l-Covid-19, ir-riskju li jfeġġu każijiet jibqa’ hemm AĠĠORNAT: Uża din l-app biex tara għandekx bżonn test tal-Covid-19 Il-Professur Charmaine Gauci titkellem għall-ewwel darba fuq is-sitwazzjoni tal-football f’Malta "
2020-04-30,Jonqsu bi 43% l-applikazzjonijiet għall-ażil fl-Unjoni Ewropea,https://www.tvm.com.mt/mt/news/jonqsu-bi-43-l-applikazzjonijiet-ghall-azil-fl-unjoni-ewropea/,"Applikazzjonijiet għall-ażil minn immigranti li jidħlu fl-Unjoni Ewropea, (UE) naqsu bi kważi bin-nofs f’Marzu minħabba l-miżuri li ttieħdu biex ma jinfirix il-coronavirus. Ċifri mill-Aġenzija Ewropea għall-Ażil, l-EASO juru li f’Marzu kien hemm 34,737 applikazzjoni għall-ażil fil-pajjiżi membri tal-UE – tnaqqis ta’ 43% minn Frar. L-impatt fuq l-awtoritajiet għall-ażil fl-UE inħass sew mill-miżuri fuq l-attivitajiet tas-sistemi għall-ażil kif ukoll mir-restrizzjonijiet li ttieħdu biex jitħarsu l-fruntieri. Qabel faqqgħet il-pandemija fl-Ewropa, l-applikazzjonijiet għall-ażil kienu żdiedu b’16% meta mqabbla mal-istess perjodu s-sena ta’ qabel. F’Jannar 2020 daħlu 65,300 applikazzjoni għall-ażil u fi Frar kienu daħlu 61,100 applikazzjoni oħra. Applikazzjoni minn kull 10 li daħlu fi Frar u applikazzjoni minn kull 11 li daħlu f’Marzu kienu applikazzjoni minn persuni li diġà kellhom applikazzjoni għall-ażil miċħuda. Madwar 3% tal-applikazzjonijiet kollha saru minn minuri mhux akkumpanjati."
2020-04-30,Għalliema ħolqu paġna biex tilgħab fi kwiżż b’xejn – titħajjar?,https://www.tvm.com.mt/mt/news/ghalliema-joholqu-pagna-biex-tilghab-fi-kwizz-bxejn/,"‘Corokwiżż – Ħabbilli moħħi ħa nirbaħ’ hija iniżjattiva ta’ żewġ għalliema Maltin; Ryan Caruana u Maria Laura Fenech. Iddeċidew li joħolqu dal-grupp biex fi kliemhom ma jħallux daż-żmien jiddemoralizzahom iżżejjed. Għall-ewwel beda bejn numru mdaqqas ta’ ħbieb li kienu jieħdu sehem f’għadd ta’ kwiżis, iżda dawn tant intlaqgħu tajjeb li issa ddeċidew li jiftħuhom ukoll għall-pubbliku b’xejn. Ħafna mill-kwiżis jikkonsistu minn mistoqsijiet fuq Tagħrif Ġenerali, Arti u Kultura, Ġeografija, Sports, Storja u anke fuq il-lingwa Maltija. Filwaqt li dawn se jkunu indirizzati l-aktar għaż-żgħażagħ u l-adulti, it-tfal jistgħu jieħdu sehem ukoll bil-għajnuna tal-kustodji tagħhom. Bejn wieħed u ieħor, il-kwiżis jinkludu 40 mistoqsija u kulħadd se jkun qed jilgħab kontra xulxin f’ħin partikolari li se jiġi mħabbar qabel. Il-kwiżż tal-lum se jkun qed isir fis-7.00pm. Min iwieġeb tajjeb jingħata l-punti u hemm ukoll punti addizzjonali għal min iwieġeb fl-iqsar ħin possibbli. Fl-aħħar nett kulħadd ikun jista’ jara f’liema pożizzjoni ġie fil-klassifika. Il-kwiżis idumu bejn 15-20 minuta. Tista’ tidħol tipparteċipa fil-kwiżż minn hawn. "
2020-04-30,Ara liema fergħat tal-BOV ħa jiftħu nhar is-Sibt,https://www.tvm.com.mt/mt/news/ara-liema-ferghat-tal-bov-ha-jifthu-nhar-is-sibt/,"Il-Bank of Valletta fakkar li għada l-1 ta’ Mejju hija festa u għalhekk se jkun magħluq. Fi stqarrija l-BOV żied li nhar is-Sibt 2 ta’ Mejju ħames fergħat f’Malta u Aġenzija f’Għawdex se jkunu miftuħa bejn id-9.00am u 12.30pm. Dawn huma ta’ Buġibba, il-Marsa, l-Imqabba, San Ġwann, San Ġiljan u n-Nadur. Il-Bank of Valletta tenna l-appell lill-klijenti biex ma jmorrux il-fergħat tal-Bank bla bżonn u minflok jużaw l-ATMs tal-Bank biex jiġbdu jew jiddepożitaw il-flus u jużaw il-BOV Cards, il-BOV Pay jew il-‘BOV Mobile to Mobile Payment’ biex iħallsu għax-xiri, servizzi u konsinji tagħhom. Barra minnhekk, il-BOV Internet Banking u l-BOV Mobile Banking jistgħu jintużaw għal pagamenti u tranżazzjonijiet bankarji oħra."
2020-04-30,AĠĠORNAT: Uża din l-app biex tara għandekx bżonn test tal-Covid-19,https://www.tvm.com.mt/mt/news/uza-din-l-app-biex-tara-ghandekx-bzonn-test-tal-covid-19/,"Ġiet varata l-app li biha tista’ tiċċekja għas-sintomi tal-Covid-19, u tindikalek jekk għandekx bżonn tagħti swab biex tkun iċċekkjat għall-Covid-19. Din il-website app hija aċċessibbli minn kullimkien u minn kwalunkwe apparat, kompjuter, laptop jew smartphone. Il-website app tagħtik informazzjoni magħmula għalik sabiex inti tkun tista’ tieħu l-aħjar deċiżjonijiet, u  tipprovdi tweġibiet personalizzati u pariri fuq x’għandu jkun il-pass li jmiss għalik. Tista’ tuża u tiċċekkja s-sintomi tiegħek billi tidħol hawn: covid19check.gov.mt. Sadanittant, waqt li kienet qed titkellem dwar din l-app, is-Supretendent tas-Saħħa Pubblika ċċarat li din hija kunfidenzjali u mkien m’int se tintalab iddaħħal ismek. Spjegat li madanakollu se tkun utli għall-awtortitajiet tas-saħħa biex ikunu konxji x’tip ta’ sintomi hemm fil-komunità. Qalet li l-app ġiet mibnija mill-Public Health Response Team flimkien mal-Università ta’ Malta, u m’għandha x’taqsam xejn mal-contact tracing app, li mhix qed tintuża mill-awtoritajiet Maltin f’dan l-istadju, għax għadha għaddejja l-ħidma fuqha."
2020-04-30,Fin-12.30pm: Aġġornament mis-Supretendent tas-Saħħa dwar il-Covid-19,https://www.tvm.com.mt/mt/news/fin-12-30pm-aggornament-mis-supretendent-tas-sahha-dwar-il-covid-19/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar is-sitwazzjoni tal-Covid-19 f’Malta. Bħas-soltu l-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-30,L-istituzzjonijiet finanzjarji jerġgħu joffru aktar mid-doppju għal stock tal-Gvern,https://www.tvm.com.mt/mt/news/l-istituzzjonijiet-finanzjarji-jergghu-joffru-aktar-mid-doppju-ghal-stock-tal-gvern/,"L-istituzzjonijiet finanzjarji offrew aktar mid-doppju tal-offerta li ħareġ ilbieraħ it-Teżor għal  €200 miljun stock tal-Gvern. Stqarrija tal-Gvern fissret dan bħal vota ta’ fiduċja qawwi lill-Gvern u lit-tmexxija tal-finanzi pubbliċi. L-istituzzjonijiet finanzjarji offrew €494 miljun għall-offerta tat-Teżor għal  €200 miljun stock tal-Gvern. Din kienet it-tieni darba fix-xahar ta’ April li l-istituzzjonijiet finanzjarji offrew aktar mid-doppju tal-offerta mitluba. Fit-3 ta’ April, għal offerta ta’ €200 miljun stock tal-Gvern, l-istituzzjonijiet finanzjarji offrew €404 miljun. Fl-istqarrija ntqal li f’xahar li fih l-aktar li nħasset l-effetti tal-pandemija l-istituzzjonijiet finanzjarji jkunu lesti li jinvestu kwazi €900 miljun f’assi finanzjarji maħruġa mill-Gvern huwa l-aqwa konferma ta’ kemm hemm fiduċja fil-pjan ekonomiku tal-Gvern. F’inqas minn xahar il-Gvern irnexxielu jsib il-finanzjament ekwivalenti għal kważi disa’ xhur spiża fuq il-benefiċċji amministrati mill-Malta Enterprise u mid-Dipartiment tas-Sigurtà Soċjali biex insostnu l-ekonomija ta’ pajjiżna. L-istqarrija tal-Gvern temmet tgħid li flimkien ma’ riżorsi oħra tal-Gvern, fosthom l-assi tal-Fond Nazzjonali għall-Iżvilupp Soċjali, dawn il-flus ser iservu biex issalvaw għexerien ta’ eluf ta’ impjiegi.  "
2020-04-30,Klieb gwida jistgħu jmorru f’postijiet pubbliċi,https://www.tvm.com.mt/mt/news/klieb-gwida-jistghu-jmorru-fpostijiet-pubblici/,"Ilbieraħ tfakkar il-Jum Internazzjonali tal-Klieb Gwida li fl-isfond tal-imxija tal-Covid-19 tabilħaqq huma għajnejn għal persuni nieqsa mid-dawl. Mingħajr kelb gwida, dawn il-persuni qajla jistgħu joħorġu minn darhom, imqar għal servizzi essenzjali. Il-klieb gwida huma tarka għal persuni neqsin mid-dawl għax inaqqsu l-bżonn ta’ kuntatt fiżiku ma’ persuni oħra. M’hemmx provi xjentifiċi li l-klieb iġorru l-Covid-19 u għalhekk m’hemm lok għal ebda diskriminazzjoni kontra klieb gwida f’postijiet pubbliċi. Ara wkoll: Il-klieb gwida bżonnjużi iktar minn qabel fl-era tal-Covid-19 "
2020-04-30,Korea ta’ Isfel: L-ebda każ ta’ trasmissjoni lokali ta’ Covid-19 fl-aħħar 24 siegħa,https://www.tvm.com.mt/mt/news/korea-ta-isfel-l-ebda-kaz-ta-trasmissjoni-lokali-ta-covid-19-fl-ahhar-24-siegha/,"Il-Korea ta’ Isfel irrappurtat li fl-aħħar 24 siegħa ma kelliex każi ta’ trasmissjoni lokali ta’ Coronavirus. Din hi aħbar tajba meta tikkunsidra li l-pajjiż kien wieħed mill-postijiet b’ħafna każi ta’ trasmissjoni tal-virus. Il-Korea ta’ Isfel kienet irrapportat l-ewwel każ ta’ Covid-19 fl-20 ta’ Jannar. Il-ġimgħa l-oħra l-pajjiż beda jirrilaxxa uħud mir-restrizzjonijiet u llum festa nazzjonali fil-Korea t’Isfel, in-nies ħarġu fost oħrajn jistrieħu fil-parks. "
2020-04-29,X’effetti se tħalli l-COVID-19 fuq l-ekonomija skont l-ex Prim Ministru Joseph Muscat?,https://www.tvm.com.mt/mt/news/xeffetti-se-thalli-l-covid-19-fuq-l-ekonomija-skont-l-ex-prim-ministru-joseph-muscat/,"L-ex Prim Ministru Joseph Muscat filwaqt li evita bi żbrixx li jħabbat wiċċu mal-Pandemija, għamel analiżi ekonomika dwar l-effetti tal-pandemija fuq l-ekonomija Maltija b’erba’ xennarju li jvarjaw minn effetti żgħar sa konsegwenzi severi li jistgħu jissuktaw anke s-sena d-dieħla. TVM għandu f’idejh nota ekonomika li saret mill-Uffiċċju ta’ Dr Muscat li fost oħrajn tbassar li t-turiżmu ser ikun l-iktar wieħed milqut u li ser idum biex joħroġ mill-effetti tal-pandemija anke minħabba r-restrizzjonijiet fl-ivvjaġġar. Mill-banda l-oħra, is-settur tal-bejgħ bl-imnut għalkemm ser iħoss l-għafsa tal-pandemija ser ikun minn tal-ewwel li jirkupra. Fi kriżi bla preċedent u li qed taffettwa lid-dinja kollha, jingħad li huwa ferm diffiċli li jsir tbassir minħabba l-inċertezzi ekonomiċi globali. Għaldaqstant, dan l-istudju jibbaża fuq kalkoli u stimi li jikkunsidraw kemm ir-restrizzjonijiet li ġew imposti u anke l-pakkett ta’ għajnuna finanzjarja li tħabbar mill-Gvern biex l-ekonomija tirkupra fl-iqsar żmien possibbli. Mill-istudju joħroġ li fl-aħjar xenarju possibbli, l-ekonomija tirpilja f’qasir żmien din is-sena stess waqt li fl-agħar xenarju, il-kriżi ekonomika tkompli tkarkar anke s-sena d-dieħla. Fl-aħjar xennarju li jseħħ jekk tkun żviluppata tilqima, it-turiżmu xorta ser jonqos b’90% u l-manifattura tnaqqas 15% fil-produzzjoni tagħha. Fl-aktar xenarju ottimistiku, ir-restrizzjonijiet fuq l-attività ekonomika jibdew jitnaqqsu f’Mejju għalkemm is-safar se jibqa’ ristrett ħafna. F’xenarju ieħor jirriżulta jekk l-imxija terġa’ taqbad fil-ħarifa u x-xitwa li ġejja, twassal biex ir-restrizzjonijiet fuq safar u l-attività ekonomika jibqgħu fis-seħħ sar-rebbiegħa tas-sena d-dieħla. L-agħar xennarju previst huwa jekk it-tilqima kontra l-virus ma tkunx għadha fis-suq għall-popolazzjoni kollha sal-aħħar tas-sena d-dieħla. F’dawn l-erba’ xennarji, nota ekonomika mill-Uffiċċju ta’ Dr Joseph Muscat tbassar li fl-aħjar xennjarju l-ekonomija Maltija ser tonqos bit-2.1% u fl-agħar xenarju tista’ tiċkien bi 12.5%. Madankollu tbassar li sas-sena d-dieħla, l-ekonomija Maltija terġa’ tkun f’territorju pożittiv bi tkabbir li jiskorri t-3%. Iżda fl-agħar xenarju, l-ekonomija Maltija ma tirkuprax is-sena d-dieħla u tkompli tirreġistra tnaqqis fir-ritmu ekononiku. In-nota tbassar li fost l-aktar setturi li ser iħossu l-effetti tal-pandemija minbarra t-turiżmu ser ikunu s-servizzi professjonali, is-servizzi finanzjarji u l-manifattura ta’ prodotti mhux essenzjali. In-nota tgħid li qed jittieħdu xenarji konservattivi apposta u tinnota li l-ekonomija Maltija fl-aħħar snin marret aħjar mit-tbassir tal-aġenziji internazzjonali u entitajiet lokali."
2020-04-29,11-il persuna b’multa wara li kienu fi grupp ta’ aktar minn tlieta,https://www.tvm.com.mt/mt/news/11-il-persuna-bmulta-wara-li-kienu-fi-grupp-ta-aktar-minn-tlieta/,"11-il persuna ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant, persuna nstabet tikser il-kwarantina obbligatorja fl-408 spezzjonijiet li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-04-29,Il-Gvern ibassar li din is-sena l-ekonomija se tiċkien imma terġa’ tikber is-sena d-dieħla,https://www.tvm.com.mt/mt/news/il-gvern-ibassar-li-din-is-sena-l-ekonomija-se-tickien-imma-terga-tikber-is-sena-d-diehla/,"Il-Gvern qed ibassar li din is-sena l-ekonomija tiċkien b’5.4% iżda s-sena d-dieħla terġa’ tikber bi kważi 4%. Il-Ministru tal-Finanzi, Edward Scicluna qal li għalkemm is-sitwazzjoni qed tinbidel il-ħin kollu, sa llum, il-Gvern qed jikkalkula li din is-sena jispiċċa b’defiċit ta’ aktar minn 7%. Fl-istess waqt aġenzija ta’ kreditu Ġermaniża ‘Scope ratings’ ikklassifikat lil Malta mal-ewwel ħames pajjiżi minn 63 li evalwat għall-abilità li għandhom biex jirreżistu l-effetti tal-pandemija. B’diversi negozji jistennew li jibdew jitnaqsu r-restrizzjonijiet li ddaħlu f’Marzu li għadda, il-Ministru għall-Ekonomija, Silvio Schembri qal li l-Gvern se jgħinhom jaqbdu ċertu ritmu fl-attività kummerċjali tagħhom. Il-Ministru Schembri u l-Ministru fl-Uffiċċju tal-Prim Ministru, Carmelo Abela ltaqgħu b’mod virtwali mal-imsieħba soċjali u rappreżentanti tas-soċjetà ċivili fi ħdan il-Kunsill għall-Iżvilupp Ekonomiku u Soċjali u iddiskutew l-impatt tar-ristrizzjonijiet fuq in-negozji u l-istrateġija ta transizzjoni. “Ma jfissirx li kif tiftħu l-attività kummerċjali ta’ dak in-negozju ħa tkun l-istess bħal ma kienet qabel il-COVID, allura bħala Gvern qed naħdmu fuq mudell li jkollna state phasing out bilmod tal-miżuri li ħadna qabel u fl-istess ħin phasing in ta’ ċertu miżuri li se nkunu qed naraw mill-aspett ekonomiku li se nkunu qed nieħdu”. Fil-laqgħa tal-MCESD, il-Ministru Abela qal li kif il-Gvern qed joħroġ ir-riżorsi biex jiġu salvati l-impjiegi, u min iħaddem ukoll irid jagħmel l-parti tiegħu. Fakkar li kumpaniji f’diffikultà li jridu jbiddlu l-kundizzjonijiet tax-xogħol tal-ħaddiema għandhom jgħarrfu lid-Dipartiment għar-Relazzjonijiet Industrijali u tal-Impjiegi. Saħaq qal li l-Gvern mhux se jittolera abbużi. Aktar tard f’laqgħa oħra li għaliha ġew mistiedna wkoll ir-rappreżentanti tal-core group tal-MEUSAC u l-ġurnalisti, il-Ministru tal-Finanzi Edward Scicluna qal li fiċ-ċirkustanzi diffiċli ħafna għall-Gvern li jbassar l-impatt ekonomiku. “Issa qed titwal b’mod li rridu nbiddlu l-mod kif naħdmu u ngħixu, allura hawnhekk iktar diffiċli kif se tirpilja l-ekonomija, nisperaw li ma naqgħux f’riċessjoni kbira għaliex din taffettwa lil kulħadd”. Il-Professur Scicluna qal l-istimi preliminari tal-Gvern huma li din is-sena jkun hemm defiċit ta’ madwar 7.5% waqt li l-ekonomija tonqos b’aktar minn ħamsa fil-mija iżda terġa’ tirkupra fl-2021 bi tkabbir ta’ kważi erbgħa fil-mija (3.9%). Huwa semma li sfida partikulari hija li ma jiżdiedux il-persuni fir-riskju tal-faqar u l-esklużjoni soċjali, bil-Gvern qal li se jkompli jwieżen lil dawn il-persuni b’għajnuniet finanzjarji u miżuri oħra. Intant, l-aġenzija ta’ kreditu Ġermaniża ‘Scope ratings’ ikklassifikat lil Malta mal-ewwel ħames pajjiżi minn 63 pajjiz li għandhom biex jirreżistu l-effetti tal-pandemija. Il-pajjiżi li kklassifikaw qabel Malta huma t-Tajwan, iċ-Ċina, l-Iżvizzera u t-Tajlandja. L-ekonomisti tal-aġenzija nnutaw il-qagħda pożittiva tal-finanzi pubbliċi u l-piż baxx tad-dejn nazzjonali."
2020-04-29,“Il-ħaddiema fis-settur pubbliku qed jaħdmu mingħajr daqq ta’ trombi fi żmien l-imxija tal-COVID-19”,https://www.tvm.com.mt/mt/news/il-haddiema-fis-settur-pubbliku-qed-jahdmu-minghajr-daqq-ta-trombi-fi-zmien-l-imxija-tal-covid-19/,"Is-Segretarju Permanenti Ewlieni, Mario Cutajar qal li qatt daqs f’daż-żmien ma jista’ wieħed japprezza l-ħidma tas-settur pubbliku kollu kemm hu. F’messaġġ lill-ħaddiema fis-settur pubbliku, is-sur Cutajar radd ħajr lill-ħaddiema kollha li fi kliemu għal darb’oħra qamu għall-okkażjoni u mingħajr ħafna daqq ta’ trombi twettaq dak li kellu jitwettaq. Huwa rringrazzja lill-ħaddiema fis-servizzi tas-saħħa li qegħdin fuq quddiem nett f’dawn iċ-ċirkustanzi li l-pajjiż jinsab fihom minħabba l-imxija Coronavirus. Irringrazzja wkoll lill-pulizija, l-armata, il-protezzjoni ċivili, il-ħaddiema tad-Dipartiment tat-Tindif, dawk fil-provvista tad-dawl u l-ilma, dawk li jwasslu l-ħlasijiet tal-miżuri mdaħħla mill-gvern minħabba l-Covid-19, dawk involuti fil-mezzi ta’ komunikazzjoni inkluża dik elettronika, u oħrajn f’għadd ta’ funzjonijiet oħra. Is-sur Cutajar qal li ma’ dawn hemm dawk kollha li, minkejja d-diffikultajiet preżenti, baqgħu jagħtu sehemhom sħiħ biex xogħol ieħor jibqa’ għaddej, bħal benefiċċji soċjali, tmexxija ta’ djar, proġetti u miżuri b’miri li kellhom jintlaħqu, u tant u tant affarijiet oħra li minkejja l-Covid-19 xorta jridu jsiru u jsiru fil-ħin. Qal li dan huwa żmien ukoll li jagħti xhieda lill-ħidma li saret fit-tiġdid tas-Servizz Pubbliku li seħħ matul dawn l-aħħar snin. Qal li l-investiment bla preċedent fit-teknoloġija u li nibdlu x-xejra tas-servizzi li nagħtu u nagħmluhom iktar aċċessibbli: mis-servizzi online għal edukazzjoni u taħriġ online; minn għodod ta’ remote working sa mużewijiet virtwali, u mrewħa sħiħa ta’ miżuri oħra li ġejna bżonn kull nitfa minnhom illum. Stqarr li żmien aħjar jasal u se jerġa’ jkun is-Servizz Pubbliku li jidħol, jixpruna u jsostni dak li jinħtieġ isir biex il-pajjiż jerġa’ jmur fuq ir-rutina ta’ suċċessi."
2020-04-29,Stħarriġ juri li 60% tal-anzjani qed isibu appoġġ kbir mill-ulied iżda jimmissjaw wisq lin-neputijiet,https://www.tvm.com.mt/mt/news/stharrig-juri-li-60-tal-anzjani-qed-isibu-appogg-kbir-mill-ulied-izda-jimmissjaw-wisq-lin-neputijiet/,"Skont stħarriġ li sar ma’ iktar minn elf u mitt anzjan li jgħixu fir-reġjun taċ-ċentru ta’ Malta, ħareġ li sittin fil-mija qed ikunu wliedhom jew qraba li jixtrulhom dak kollu li għandhom bżonn. Mill-istħarriġ, li sar mill-ġerentologu Anthony Agius Decelis, ħareġ li l-iktar ħaġa li qed turta lill-anzjani hija li ma jistgħux jaraw lin-neputijiet. Stħarriġ li sar fost 1,154 anzjan, fir-reġjun taċ-ċentru ta’ Malta, dwar l-effetti tal-Covid 19 fuqhom juri li 60% minhom qed isibu lil qrabathom l-aktar l-uliedhom għax-xirjiet u l-qadi li jkollhom bżonn. Fl-istħarriġ ħadu sehem kważi 700 anzjan li għandhom bejn 65 sena u 75 sena, u ‘l fuq minn 460 anzjan fl-età ta’ aktar minn 75 sena. L-istħarriġ sab li 40% tal-koppji anzjani qed ifendu għal rashom u jgħinu lil xulxin kif jistgħu. Il-ġerentologu Anthony Agius Decelis li għamel dan l-istħarriġ, qal li mill-intervisti ħareġ li l-familja għadha magħquda u tingħaqad iżjed f’sitwazzjonijiet bħal dawn. “Ridt nieħu snap shot tas-sitwazzjoni biex naraw f’dan il-perjodu kif il-familja qed iġġib ruħha, u nista’ ngħid li l-familja b’saħħitha u qed tieħu ħsieb lill-anzjani”. Mill-istħarriġ ħareġ li 70% tal-anzjani li għandhom ‘l fuq minn ħamsa u sebgħin sena qed jisimgħu iktar r-radju, filwaqt li 20% qalu li bil-Covid 19 ħajjithom baqgħet kważi normali. 60% tal-anzjani li għandhom bejn 65 sena u 75 sena qalu li l-ħin qed iqattgħuh aktar ħin isajru. Mill-ewl id-dinja, ir-restrizzjonijiet ta’ bħalissa jħossuhom wkoll. “L-iktar li semmew li ma jarawx in-neputijiet u wara din semmew il-fatt li ma jistgħux jaraw lill-familja”. Is-Sur Agius Decelis qal li l-anzjani jitħassbu wkoll jekk ma jistgħux ikunu qrib ir-raġel jew il-mara meta jkunu qegħdin l-isptar. L-istħarriġ iżda sab li 15% tal-anzjani li għandhom bejn 65 u 75 sena qed jagħmlu xogħol li kienu ilhom biex jagħmlu fid-dar u 11% oħra qed iqattgħu l-ħin fil-ġnien jew ma’ xi annimal domestiku tagħhom."
2020-04-29,€5.23m lil ħaddiema affettwati mill-pandemija,https://www.tvm.com.mt/mt/news/il-ministru-falzon-baggornament-dwar-il-beneficcji-socjali-relatati-ma-covid-19/,"Il-Gvern sa issa ħallas aktar minn ħames miljun ewro (€5.2m) f’benefiċċji socjali lill-ħaddiema milquta mill-Coronavirus. F’konferenza tal-aħbarijiet, is-Segretarju permanenti fil-Ministeru għall-Familja u s-Solidarjetà Soċjali, Mark Musu qal li l-benefiċċji finanzjarji qed jingħataw lill-ġenituri li qed jibqgħu d-dar biex jieħdu ħsieb lil uliedhom, persuni b’diżabilltà, benefiċċji mediċi u ħaddiema li tilfu x-xogħol. Is-Sur Musu qal li b’kollox daħlu 9,095 talba għal dawn il-benefiċċji li aktar minn 96% minnhom ġew ipproċessati. Kważi 5,500 persuna applikaw għall-benefiċċju tal-ġenituri waqt li hemm 165 persuna li waqfu jirċievu l-benefiċċji għaliex irritornaw għax-xogħol. Il-Ministru Michael Falzon qal 16% tal-persuni li qed jirċievu l-għajnuna huma barranin. Dr Falzon qal li l-Gvern mhu se jħalli lil ħadd waħdu tant li mill- 1 ta’ Marzu sa issa, id-Dipartiment tas-Sigurtà Soċjali rċieva aktar minn ħamsin elf email u ħdax-il elf telefonata. Spjegaw li dawn l-għajnuniet japplikaw għal ħaddiema li ma jibbenefikawx mill-iskemi ta’ suppliment tal-pagi li qed jiġu amminstrati mill-Malta Enterprise.    "
2020-04-29,F’Għawdex l-aħħar każ ta’ COVID-19 kien ħmistax ilu – il-Ministru Camilleri,https://www.tvm.com.mt/mt/news/fghawdex-l-ahhar-kaz-ta-covid-19-kien-hmistax-ilu-il-ministru-camilleri/,"Il-Ministru għal Għawdex, Clint Camilleri kkonferma li f’Għawdex l-aħħar każ ta’ COVID-19 kien ħmistax ilu. Fuq il-midja soċjali huwa qal wkoll li kull pazjent f’Għawdex illum fieq u għaldaqstant l-gżira hija ħielsa mill-COVID-19. Huwa xorta waħda appella għall-kawtela biex il-pubbliku xorta waħda jibqa’ jsegwi l-pariri tal-awtoritajiet."
2020-04-29,Malta mal-aqwa 5 pajjiżi fid-dinja fir-reżistenza għall-pandemija Covid-19,https://www.tvm.com.mt/mt/news/malta-mal-aqwa-5-pajjizi-fid-dinja-fir-rezistenza-ghall-pandemija-covid-19/,"L-aġenzija Ġermaniża Scope Ratings, evalwat 63 pajjiż madwar id-dinja fir-rispett tal-abilità tagħhom biex jirreżistu l-effetti tal-pandemija COVID-19. Malta tpoġġiet mal-ħames l-aqwa pajjiżi fid-dinja skont din l-analizi dettaljata. Fi stqarrija ngħad li Malta hija l-uniku pajjiż fl-Unjoni Ewropea li kien ikklassifikat daqshekk fl-għoli. Fil-fatt aħjar minn Malta hemm biss it-Taiwan, iċ-Ċina, l-Iżvizzera u t-Tajlanda. Pajjiżi bħal Ċipru, il-Kroazja u r-Romanija qegħdin ferm ‘l isfel fil-klassifika. Fost ir-raġunijiet għal dan iċ-ċertifikat pożittiv għal pajjiżna l-esperti ta’ Scope Ratings jinnutaw il-qagħda ferm tajba tal-bilanċ tal-pagamenti internazzjonali ta’ pajjiżna, li għandu fost l-akbar surpluses fid-dinja. Barra minn hekk pajjiżna għandu piż ta’ dejn nazzjonali baxx, filwaqt li dan id-dejn mhuwiex dovut lill-barranin. Intqa li dan iċ-ċertifikat pożittiv għal Malta ġie wara l-konklużjonijiet ta’ tliet aġenziji internazzjonali tar-ratings – Fitch, Moody’s u Standard & Poor’s – li fl-aħħar ġimgħat ikkonfermaw li minkejja l-pandemija tal-COVID-19, il-prospetti għar-rating ta’ pajjiżna huma stabbli. Anke l-IMF bassret li Malta ser ikollha l-anqas impatt ekonomiku negattiv minn fost il-pajjiżi kollha tal-Unjoni Ewropea."
2020-04-29,Mhemm l-ebda garanzija li jekk imradt bil-Covid-19 ma jerġax jaħkmek,https://www.tvm.com.mt/mt/news/mhemm-l-ebda-garanzija-li-jekk-imradt-bil-covid-19-ma-jergax-jahkmek/,"Mistoqsija jekk Malta hux se timxi fuq l-istrateġija ta’ immunity passports, il-Professur Gauci wieġbet li mhemm l-ebda garanzija li wieħed ma jerġax jimrad bil-Covid-19 ladarba jfiq minnu. Il-Professur Gauci, waqt il-konferenza stampa tal-lum, qalet li Malta qed issegwi x’inhu jiġri minn dawk in-nies li jibnu immunità naturali kontra l-virus kemm lokalment kif ukoll barra minn xtutna u, bl-informazzjoni li hemm s’issa, qalet li din turi li mhemm l-ebda garanzija li wieħed mhux se jerġa’ jaqbdu l-virus. Hija għamlet referenza għal dak li ntqal mill-WHO li m’għandhomx jintużaw l-immunity passports, għax għad mhemmx biżżejjed studju dwar dan. Il-Professur Gauci qalet din il-miżura jaf timmina l-ħidma kollha li tkun saret mill-awtoritajiet tas-saħħa. Segwi l-konferenza stampa hawn:"
2020-04-29,F’Malta kellna każ bil-marda rari Kawasaki tat-tfal iżda dan ma kienx mill-Covid-19,https://www.tvm.com.mt/mt/news/fmalta-kellna-kaz-bil-marda-rari-kawasaki-tat-tfal-izda-dan-ma-kienx-mill-covid-19/,"Waqt il-konferenza stampa tal-lum, il-Professur Gauci kkonfermat li f’Malta kellna każ tal-marda rari Kawasaki fit-tfal iżda dan irriżulta negattiv għall-Covid-19 meta ġie ttestjat. Dan qalitu l-Professur Gauci fid-dawl ta’ dak li ġie rrappurtat fil-midja barranija li żdiedu t-tfal morda bil-marda rari ta’ Kawasaki hekk kif kompliet l-imxija tal-Covid-19 madwar id-dinja. It-tobba fl-Ingliterra qalu li jaf hemm konnessjoni bejn iż-żieda tal-mard Kawasaki u l-imxija tal-Coronavirus. Is-sintomi tal-marda Kawasaki huma deni qawwi, glandoli minfuħin u raxx fil-ġilda fost oħrajn u din għandha titqies bħala marda serjissima li jaf twassal għall-mewt. Isma’ l-konferenza stampa kollha hawn;"
2020-04-29,Ebda każ pożittiv fiċ-ċentru l-miftuħ ta’ Ħal Far – 7 persuni jfiqu mill-COVID-19,https://www.tvm.com.mt/mt/news/ebda-kaz-pozittiv-fic-centru-l-miftuh-ta-hal-far-7-persuni-jfiqu-mill-covid-19/,Fiċ-Ċentru Miftuħ ta’ Ħal Far ilbieraħ saru 96 test ieħor li minnhom ma ħareġ ħadd pożittiv. Dan qalitu s-Supretendent tas-Saħħa f’konferenza tal-aħbarijiet li fiha qalet li s’issa saru 601 test li minnhom ħarġu 48 każ pożittiv. Kompliet tgħid li seba’ minn dawn li kienu pożittivi reġa’ sarilhom it-test u ħarġu negattivi. Għaldaqstant jistgħu joħorġu minn kwarantina. Spjegat li  r-residenti f’dan il-post inqasmu fi gruppi differenti li għandhom dati ta’ kwarantina differenti. Hemm grupp li jtemm il-kwarantina llum u grupp ieħor li jtemm dan il-perjodu għada.  
2020-04-29,"5 każijiet ġodda tal-COVID-19 f’Malta, ifiqu 36 persuna oħra",https://www.tvm.com.mt/mt/news/5-kazijiet-godda-tal-covid-19-fmalta-ifiqu-36-persuna-ohra/,"5 persuni kienu kkonfermati bħala każijiet ġodda tal-COVID-19. Dan wara li lbieraħ saru 1,207 swab tests. Is-Supretendent tas-Saħħa Charmaine Gauci qalet li dawn itellgħu t-total ta’ persuni pożittivi f’Malta għal 463. Qalet ukoll li b’kollox fiequ 36 persuna fosthom 2 itfal, għalhekk sal-lum f’Malta hawn 120 każijiet attivi. S’issa b’kollox saru 31,736 swabs. Fost dawn il-każijiet ġodda hemm pożittivi għall-virus, raġel Filippin ta’ 41 sena li jaħdem u jgħix Malta. Huwa jaħdem fil-kostruzzjoni u għalhekk qed isir contact tracing dwar dan il-każ. Raġel ta’ 33 sena mis-Sudan li jgħix fil-komunità jinsab ukoll infettat bil-virus u qed issir contact tracing fuq il-post tax-xogħol tiegħu u d-dar fejn jgħix. Malti ta’ 49 sena li jaħdem f’residenza tal-anzjani imma ma kellu l-ebda kuntatt ma’ residenti jew pazjenti ħareġ pożittiv għall-virus. Dwar dan il-każ qed isir contact tracing mal-familja u xi kollegi minn tiegħu tax-xogħol. Mara ta’ 40 u Maltija ta’ 52 sena li ma kellhom l-ebda sintomi ħarġu bil-Covid-19 bis-saħħa tal-enhanced screening programme. Il-mara ta’ 40 sena taħdem f’uffiċċju privat mentri l-Maltija taħdem f’Mater Dei iżda mhix healthcare worker. Dwar dawn il-każijiet qed isir contact tracing. Dwar il-Maltija li taħdem f’Mater Dei, qed isir risk assessment fej taħdem hi u l-kollegi tagħha u membri tal-familja qegħdin fi kwarantina.  "
2020-04-29,ARA: L-Imqabba tikser il-monotonija tal-COVID-19 bid-daqq tal-Ave Maria bil-qniepen,https://www.tvm.com.mt/mt/news/ara-l-imqabba-tikser-il-monotonija-tal-covid-19-bid-daqq-tal-ave-maria-bil-qniepen/,"Fi żminijiet li qed ngħixu bħalissa, b’kulħadd mitlub biex jibqa’ ġewwa, l-irħula l-ibliet waqgħu fis-skiet. Diversi nies, għaqdiet u entitajiet ħadu xi inizjattiva sabiex iferrħu lil ħaddieħor u jnisslu t-tama fis-soċjetà li dan iż-żmien tal-imxija se jgħaddi wkoll. Fl-Imqabba, is-Soċjetà ta’ Santa Marija qed toħroġ b’għadd ta’ inizzjativi fosthom bil-bandist tal-post, Chris Schembri Baldacchino li daqq l-Ave Maria bil-qniepen. Din l-inizjattiva saret fil-pjazza prinċipali tal-Imqabba, mill-gallarija tas-sede uffiċjali tas-Soċjetà. Waqt il-ġbid tal-filmat ittieħdu l-miżuri neċessarji sabiex jitħarsu l-linji gwidi tal-awtoritajiet tas-saħħa.  "
2020-04-29,Fin-12.30: Konferenza mis-Supretendent tas-Saħħa dwar il-Covid-19,https://www.tvm.com.mt/mt/news/fin-12-30-konferenza-mis-supretendent-tas-sahha-dwar-il-covid-19-2/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar is-sitwazzjoni tal-Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta"
2020-04-29,Ilbieraħ 33 persuna nstabu f’ġemgħat t’aktar minn 3 persuni,https://www.tvm.com.mt/mt/news/ilbierah-33-persuna-nstabu-fgemghat-taktar-minn-3-persuni/,"33 persuna ngħataw multa ta’ €100 kull wieħed ilbieraħ waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fl-472 spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-04-28,ARA: Id-daqq tal-vjolin iżomm Triq ir-Repubblika milli tmut għal kollox,https://www.tvm.com.mt/mt/news/ara-id-daqq-tal-vjolin-izomm-triq-ir-repubblika-milli-tmut-ghal-kollox/,"Triq ir-Repubblika li tgħaqqad flimkien l-attivitajiet amministrattivi, leġislattivi, ġudizzjarji u kummerċjali fil-kapitali Maltija f’dawn iż-żminijiet hija relattivament kwieta għaliex qed tħoss ukoll l-effett tar-restrizzjonijiet li ġew imposti minħabba l-virus. Fil-ħdax ta’ filgħodu u din hija waħda mid-daħliet prinċipali tal-Belt Valletta, jispikka il-kuntrast ma’ kif is-soltu tidher il-Belt Valletta u anki biswit il-bini tal-parlament, l-attività hija assenti minħabba r-restrizzjonijiet tal-Covid 19. Il-bibien tal-ħwienet huma magħluqa filwaqt li l-kafeteriji, ristoranti u ġelateriji huma mingħajr l-attività kummerċjali tal-Maltin u t-turisti. Il-pjazez u l-monumenti ikoniċi bħal donnu qed jistennew li l-Belt terġa’ tqum mir-raqda li ġabet fuqha l-pandemija. Minkejja li l-mużewijiet għalqu l-bibien tagħhom għall-pubbliku, xorta ħadna doża kulturali ħelwa permezz tal-vjolinista Grieg, Yannis, li jaqla’ l-għixien tiegħu mid-daqq tal-vjolin. Qalilna li minkejja li ma hemmx nies, xorta ddeċieda li jżejjen l-atmosfera bil-mużika klassika mil-kordi tal-vjolin. Fejn il-Qorti, Albert li hu Belti qalilna li joqgħod attent għall-virus imma xorta jagħmel dik is-siegħa, igawdi l-ambjent fil-kapitali. Stqarr li l-atmosfera ta’ solitudni qed tnikktu u jittama li l-ħajja terġa tkun kif kienet qabel il-virus. “Dejjem bin-nies il-Belt hux imma bħalissa żminijiet ta’ hekk,” qalilna. Is-Sindku tal-Belt, Alfred Zammit, qal li l-pandemija qed itellef il-ħobza ta’ kuljum ta’ bosta Beltin li jaqilgħu l-għejxien tagħhom mid-diversi ristoranti, kafeteriji u ħwienet li hemm fil-Belt. “Mill-lat finanzjarju u ekonomiku, ħassejniha ħafna kif tista’ tara naturalment, il-Belt Valletta lanqas qiegħda tqum aħseb u ara kemm torqod tard,” qal is-Sindku tal-Belt. Anzjan Belti stqarr li jqis ruħu ffurtunat li għall-anqas l-karnival laħaq sar bi żbrixx għalkemm inkwetat dwar x’se jiġri s-sena d-dieħla. “Is-soltu nkun diġà bdejt nipprepara jien minn meta jkun spiċċa l-karnival, nagħmel il-karrijiet aħna ta’ Kostu Kostantinu Gouder mill-belt u jien immur ngħinu u affettwani għax dak huwa id-delizzju tiegħi.” Fuq nota pożittiva, is-Sindku tal-Belt qal li f’dan il-perjodu twettqu xogħolijiet li ma setgħux isiru bil-geġwiġija tan-nies għalkemm ix-xewqa tiegħu hi li jerġa’ jara l-kapitali mimlija attivita mill-Maltin u t-turisti."
2020-04-28,Ħaslu 19-il elf bankina b’aktar minn miljun litru ilma,https://www.tvm.com.mt/mt/news/haslu-19-il-elf-bankina-baktar-minn-miljun-litru-ilma/,"Matul l-aħħar xahar u nofs, spikkat aktar minn qatt qabel l-indafa, grazzi għall-ħidma bla heda ta’ ħaddiema mid-Diviżjoni għall-Manutenzjoni u t-Tindif li xammru l-kmiem, libsu ilbies protettiv minn rashom sa saqajhom, u lejl u nhar għaddejjin bit-tindif u diżinfettar tal-postijiet pubbliċi kollha. Ma nżul ix-xemx, dawn il-ħaddiema jibdew ħidma ta’ ffumigar ta’ postijiet pubbliċi li ttul mal-lejl. Fost l-ewwel impenji għal wieħed minn erba’ gruppi ta’ ħaddiema kien hemm żona f’Ħal Farruġ madwar ċentru fejn qed jiġu ittestjati in-nies għall-COVID19. Libsin ilbies protettiv ufficjali mid-divizjoni tal-mantutenzjoni u t tindif matul il-lejl jiffumigaw diversi postijiet li f’dan il-ħin tal-ġurnata ikunu magħluqa, fosthom supermakets. Jiffumugaw ukoll għamara tat-toroq biex filgħodu n-nies isibuhom nodfa. Il-Kap tad-Diviżjoni għall-Manutenzjoni u t-Tindif, Ramon Deguara, qal li l-ħidma ta’ diżinfettar bdiet kważi seba’ ġimgħat ilu, u tinvolvi madwar 100 ħaddiem li qed jaħdmu 24 siegħa kuljum biex jilħqu l-postijiet kollha. “L-ewwel ma kkonċentrajna fuq bus shelters u għamara tat-triq, bankijiet, railings fejn wieħed imiss, subways, bus terminus, il-belt, Buġibba, fejn l-iktar huma popolari u kbar. Imbgħad ikkonċentrajna fuq pjazez tal-irħula bħal Raħal Ġdid, il-Belt fejn hemm postijiet kummerċjali. Illum estendejna s-servizz tagħna għal kullimkien, iż-żoni residenzjali kollha.” Is-Sur Deguara qal li sal-lum intuża aktar minn miljun litru ta’ ilma biex fost oħrajn ħaslu kważi dsatax-il elf kilometru ta’ bankini. Qal li postijiet li huma frekwentati ħafna, bħall-bus shelters fejn Bieb il-Bombi u l-Imsida qed jiġu diżinfettati madwar tliet darbiet fil-ġimgħa. “Il-ħaddiema ngħataw taħriġ mis-CPD fuq kif jiddisponu mill-ħwejjeġ tagħhom u nista’ ngħid li l-ħwejjeġ li jilbsu kuljum jiġu mormija, kuljum ikollhom ħwejjeg ġodda. Il-maskra hi oġġett personali u tibqa’ tal-ħaddiem għax kemm inbiddlu l-filters u jibqa’ jaħdem biha.” Is-Sur Deguara qal li din il-ħidma qed issir flimkien mal-operat normali tad-divizjoni, li jinkludi t-tindif regolari fit-toroq u l-bajjiet. Hu rrikonoxxa li l-pubbliku qed juri apprezzament għax-xogħol li qed iwettqu f’dan iż-żmien ta’ sfida."
2020-04-28,Is-saħħa mentali: Mhux kull min jeħtieġ qed jersaq għall-għajnuna,https://www.tvm.com.mt/mt/news/is-sahha-mentali-mhux-kull-min-jehtieg-qed-jersaq-ghall-ghajnuna/,"Filwaqt li teżisti sensazzjoni li r-restrizzjonijiet li saru minħabba l-pandemija ħolqu iżjed tensjonijiet li setgħu affettwaw is-saħħa mentali, il-Kummissarju tas-Saħħa Mentali, Dr John Cachia esprima tħassib li mhux kull min jeħtieġ qed jersaq għall-għajnuna. L-Uffiċċju tal-Kummissarju għas-Saħħa Mentali nnota li fl-ewwel 50 ġurnata tal-pandemija kien hemm tnaqqis ta’ 15 fil-mija fil-pazjenti li ġew referuti minn tobba u psikjatri għal servizzi akkuti ta’ saħħa mentali kontra l-volontà tagħhom. Il-Kummissarju għas-Saħħa Mentali, John Cachia qal li bejn is-7 ta’ Marzu sas-Sibt li għadda kien hemm 102 pazjenti, fosthom tlieta biss li għandhom inqas minn 18-il sena li ġew referuti għall-kura involontarja. Dr Cachia stqarr li saru sforzi kbar biex jintlaħqu numru akbar ta’ pazjenti f’dan iż-żmien li ġab ansjetà u stress fuq ħafna. Huwa esprima tħassib jekk dan it-tnaqqis hux għaliex in-nies qed jibżgħu jmorru għall-għajnuna minħabba l-coronavirus. “Il-biża’ tagħna jkun f’dawn it-tip ta’ sitwazzjonijiet, il-biża’ li jidħol fin-nies li minkejja li jħossu li mhux qegħdin tajjeb, li mhux qegħdin sew ma jirrikorrux għall-għajnuna u qed nirreferi partikolarment għall-pesuni li diġà jsoffru minn problemi ta’ saħħa mentali,” qal il-Kummissarju għas-Saħħa Mentali John Cachia. Dr Cachia nnota li mindu faqqgħet il-pandemija kien hemm żieda fl-għadd ta’ inizjattivi u servizzi fuq l-internet biex jgħinu lil persuni li jkunu qed jaffaċċjaw sfidi ta’ saħħa mentali bħalma huma s-solitudni u l-ansjetà. Huwa appella lil min iħoss li din is-sitwazzjoni qed taffettwalu ħajtu ifittex l-għajnuna. Saħaq li l-Covid-19 m’għandhiex iżommna milli nfittxu l-għajnuna fil-ħin."
2020-04-28,Studju f’Malta biex jinstabu dawk li qed ixerrdu l-Covid-19 bla ma jafu,https://www.tvm.com.mt/mt/news/studju-fmalta-biex-jinstabu-dawk-li-qed-ixerrdu-l-covid-19-bla-ma-jafu/,"Il-virologu Dr Chris Barbara qal li l-awtoritajiet tas-saħħa se jibdew studju xjentifku biex ifittxu l-persuni li bla ma jafu u bla ma jridu qed ixerrdu l-covid-19 fil-komunità. Hu kien qed jiġi intervistat fil-programm Rasimbras. Is-silent spreaders – dawk li jferrxu bla ma jafu l-Covid-19 fil-komunità – jeżistu. La jkollhom sintomi u wisq anqas jafu li qed jgħinu fit-tixrid tal-virus. Fi kliem il-virologu Dr Chris Barbara, filwaqt li għadhom ma jeżistux il-mezzi biex jiġu kkwantifikati, dawn xorta jistgħu jiġu identifikati. “Issa se nagħmlu studju xjentifkiu b’mod randomised sample li jkun skont l-etajiet tan-nies. Nafu li l-aktar li jxerrduha huma dawk fuq l-20 sena,” qal Dr Barbara. Ħidma f’din id-direzzjoni bi sħab ma’ virologi mill-pajjiżi tal-Unjoni Ewropea diġà qed issir. U b’din il-kollaborazzjoni l-virologi tgħallmu jeliminaw it-testijiet li joħorġu negattivi jew pożittivi b’mod fażul. Tgħallmu ħafna wkoll dwar l-immunità tal-bniedem u kif din tvarja bejn bniedem u ieħor. “Kawn min itella l-anti-bodies – dawk is-suldati fid-demm u jtellaghhom malajr – u hawn min idum ħafna biex itellagħhom – u hawn min saħansitra għaddew ftit gimgħat u għadu ma tellagħhomx ukoll.. u din nibqgħu narawha aħna għax importanti li jkollna t-tilqima rridu naraw kemm se taħdem. Għax jekk int tagħti l-proteina u mbagħad inti ma tiżviluppax immunità għaliha. u jkun ifisser li t-tilqima mhux se taħdmilna,” spjega l-virologu. Dr Barbara stqarr li s-social distancing għandu jibqa’ sakemm tinstab tilqima effettiva. “Sa dak il-perjodu dawn l-affarijiet irridu nibqgħu nipprattikawhom kontinwament. Din hi t-tip ta’ ħajja ġdida li rridu nidraw ngħixu mil-lum ‘il quddiem,” kompla Dr Barbara. Dr Barbara qal li l-awtoritajiet tas-saħħa issa daħlu fil-fażi li jagħmlu t-testijiet f’postijiet differenti, inkluż f’postijiet tax-xogħol fejn seta’ kien rabta ma’ infezzjonijiet li jafu bihom."
2020-04-28,Refuġjati ċemplu lill-Caritas biex jgħinu bl-ikel lill-ġirien Maltin tagħhom,https://www.tvm.com.mt/mt/news/refugjati-cemplu-lill-caritas-biex-jghinu-bl-ikel-lill-girien-maltin-taghhom/,"Il-Caritas Malta bl-għajnuna tal-Fondazzjoni Alfred Mizzi qassmet 10,000 ikla lil persuni vulnerabbli li f’dawn l-aħħar seba’ ġimgħat ġew aktar darhom mal-ħajt u din l-ikla għalihom hija bħal manna. Minn madwar 240 ikla kuljum li kienu jitqassmu fil-bidu tal-pandemija, il-voluntiera issa qed iqassmu 650 ikla kuljum, bil-Caritas tiddeskrivi l-ġenerożità tal-Maltin u ħaddiema barranin bħala xita ta’ providenza. “Jien ġejt niġbor dawn il-meals biex inqassamhom għal dawn in-nies vulnerabbli f’din is-sitwazzjoni li qegħdin fiha,” qal Lino Said, voluntier tal-ikliet ta’ solidarjetà B’kuntrast mal-ħemda li s-soltu jkun hawn fl-akwati taċ-ċentru Parrokkjali tal-Iklin, kuljum bejn nofsinhar u s-siegħa qed ikun hemm mas-60 persuna li bħas-Sur Lino Said, jiddedikaw ftit mill-ħin tagħhom biex jgħinu lill-persuni li l-kriżi tal-Coronavirus kompliet tgħakkishom. “Ħa nqassmuhom lin-nies vulnerabbli li ma jkunux jistgħu joħorġu minn ġod-dar,” qal Gerrard Caruana, voluntier ieħor tal-ikliet ta’ solidarjetà. “Ħafna minnhom tinduna il huma nies vera fil-bżonn li ħafna minnhom kienu ħaddiema hawn Malta, l-aħħar pay cheque probabbli sarrfuh u litteralment m’għandhomx x’jieklu,” spjega voluntier ieħor, Mark Gatt. “Jien dejjem nemmen li l-imħabba fiha żewġ naħat, tikber inti u tagħti l-il ħaddieħor allura sodisfazzjoni ikbar minn hekk x’jista jkollok,” qal Fr Jesmond Grech li ukoll hu voluntier tal-ikliet ta’ solidarjetà. Il-voluntier tal-ikliet ta’ solidarjetà Doreen Spiteri qalet, “Hawn ċertu nies li għandhom ċertu diffikultajiet u jekk nistgħu insibu ftit spazju f’ħajjitna għalihom għaliex le hux.” Fis-siegħa li qattajna f’wieħed mill-ħames hubs li l-Caritas qed tuża għat-tqassim ta’ dawn l-ikliet, osservajna diversi ħaddiema barranin li f’dan iż-żmien diffiċli ħassew li għandhom jagħtu daqqa t’id fosthom wieħed li biex ikompli jferraħ lin-nies jiġi libes ta’ buffu. “I though to dress like this because I’m a clown and because people do not need only food and money but even to smile,” qal Mariano la Rocha Mateo, voluntier ieħor tal-ikliet ta’ solidarjetà. “Huwa l-mument li nagħti xi ħaġa lura lil Malta wara ħames snin ngħix hawn,” qal Marco Graziani. Alia den Baars, volunteiera tal-ikliet ta’ solidarjetà qalet li “It’s nice to be part of the community and to help each other in this time so that’s what’s important most.” Il-voluntiera minbarra li iqassmu 650 ikla kuljum, fil-kċina tal-fondazzjoni Alfred Mizzi qed jippreparaw l-ikliet u jorganizzawhom fil-basktijiet fosthom Fr Keith Bonnici u Romina Cuschieri. “Filbreak tax-xogħol aħna niġu hawnhekk nagħmlu dan ix-xogħol x’sodisfazzjoni itik? li tagħti xi ħaġa mingħajr ma tistenna xejn lura hija xi ħaġa imprezzabbli imma filfatt tieħu ħafna lura,” qalet Romina Cuschieri. Albert Debono mill-Caritas qal li l-persuni li qed jirċievu l-ikliet jiġu riferuti mill-Kappillani jew mis-social workers li jaħdmu fil-komunità. “Kellna każ fejn familja refuġjata ċemplitilna biex tirreferi familja ġarha tagħha Maltin illi taħseb li għandhom bżonn, hija xi ħaġa inkredibbli fejn nindunaw li m’hemmx razza m’hemmx reliġjon,” qalet Albert Debono. Is-Sur Debono qalilna li jinsab impressjonat bil-ġenerożità u l-qalb tajba tal-Maltin f’dik li ddeskriva xita ta’ providenza kuljum."
2020-04-28,Dr Delia b’diskussjonijiet mal-iskejjel tal-Ingliż milquta mill-pandemija,https://www.tvm.com.mt/mt/news/dr-delia-bdiskussjonijiet-mal-iskejjel-tal-ingliz-milquta-mill-pandemija/,"Il-Kap Nazzjonalista Adrian Delia qal li minkejja li l-Gvern mhux jinkludi lill-Oppożizzjoni fid-diskussjonijiet, qed iħares lejn numru ta’ proposti li jistgħu jgħinu biex Malta toħroġ b’mod b’saħħtu mill-pandemija. Dr Delia ġie kkwotat jgħid dan fi stqarrija dwar laqgħa virtwali li kellu ma’ rappreżentanti tal-Federazzjoni tal-Iskejjel tal-Ingliż, il-Feltom, li spjegaw kif is-settur tagħhom kien fost l-aktar li ntlaqat malli waqaf l-ivvjaġġar. Dr Delia qal li kompla joħroġ fid-deher li numru kbir ta’ impjegati għadhom ma rċevewx l-għajnuna tal-gvern, fosthom l-iskejjel tal-Ingliż, li minkejja li l-applikazzjonijiet tagħhom għas-sussidji tal-pagi ġew approvati, kellhom joħroġu l-pagi ta’ Marzu u April minn buthom."
2020-04-28,"7,000 ikla għall-klieb u l-qtates f’disa’ santwarji tal-annimali",https://www.tvm.com.mt/mt/news/7000-ikla-ghall-klieb-u-l-qtates-fdisa-santwarji-tal-annimali/,"Kumpanija internazzjonali tal-ikel tal-annimali domestiċi, Purina Malta, qed twassal ikliet b’xejn biex tgħin disa’ santwarji tal-annimali lokali jibqgħu joperaw waqt il-pandemija tal-Covid-19. Il-kumpanija qed tagħti għotja ta’ 7,000 ikla lil dawn is-santwarji li flimkien joffru kura u kenn lil aktar minn 1,000 qattus u 230 kelb. Is-santwarji li qed jibbenefikaw minn din l-għotja huma Animal Guardians Malta, Carers for Stray and Abandoned Felines (CSAF), CLAWS Malta, Tomasina Cat Sanctuary, Animal Care Malta, Noah’s Ark Dog Sanctuary, Association for Abandoned Animals (AAA), The Island Sanctuary, u SPCA Malta. Fi stqarrija, min jieħu ħsieb dawn is-santwarji esprimew il-gratitudni tagħhom lejn il-kumpanija għall-għotja ġeneruża tagħha. Charmaine Falzon minn Purina Malta qalet li filwaqt li kulħadd qed id-dadr biex jipproteġi ruħu tul il-pandemija, is-santwarji tal-annimali qed isibuha diffiċli biex ikomplu x-xogħol tagħhom minħabba sfidi finanzjarji li ġabet magħha l-kriżi tal-Covid-19. Qalet li b’din l-għotja, lis-santwarji tal-annimali, il-kumpanija qed tgħin lil dawn l-annimali fil-bżonn u tindirizza b’mod tanġibbli l-bżonnijiet tas-soċjetà. Fakkret biex matul il-pandemija huwa mportanti l-ħasil regolai tal-idejn biex nieħdu ħsieb is-saħħa kemm tagħna kif ukoll tal-pets. Qalet li wieħed għandu jevita li l-pets tiegħu jiġu f’kuntatt ma’ nies li ma joqogħdux fl-istess dar."
2020-04-28,Il-ġenituri issa jistgħu jiġbru l-kotba ta’ wliedhom mill-iskejjel primarji,https://www.tvm.com.mt/mt/news/il-genituri-issa-jistghu-jigbru-l-kotba-ta-wliedhom-mill-iskejjel-primarji/,"Ġenituri li wliedhom jattendu l-iskejjel primarji tal-gvern se jingħataw iċ-ċans jiġbru l-kotba u r-riżorsi tat-tagħlim mill-iskejjel. Il-Ministru għall-Edukazzjoni u x-Xogħol, Owen Bonnici, qal li d-deċiżjoni ttieħdet wara diskussonijiet mal-MUT u mal-awtoritajiet tas-saħħa. Intqal li l-ġbir se jsir b’mod organizzat, u l-ġenituri gew avżati li f’dati u ħinijiet partikolari se jkunu jistgħu jiġbru l-kotba li jkunu ġew ippreparati minn jiem qabel mill-għalliema. Intalbet il-koperazzjoni biex il-ġenituri josservaw il-liġijiet u d-direzzjoni mogħtija mill-awtoritajiet."
2020-04-28,L-ekonomija se tinfetaħ gradwalment – l-ajruport minn tal-aħħar,https://www.tvm.com.mt/mt/news/l-ekonomija-se-tinfetah-gradwalment-l-ajruport-minn-tal-ahhar/,"Il-Ministru għall-Ekonomija, Investiment u Negozji Żgħar Silvio Schembri qal li l-gvern għandu l-għan li jiftaħ is-settur ekonomiku b’mod gradwali iżda wissa li l-pajjiż mhux se jiġi mill-ewwel kif kien qabel l-imxija tal-coronavirus. Waqt li kien qed iwieġeb mistoqsija supplimentari tad-deputat nazzjonalista Mario Demarco fil-parlament, il-Ministru Schembri qal li l-Gvern se jieħu prekawzjonijiet biex il-pajjiż ma jkunx espost għal imxija ġdida. Huwa qal li mhux kollox se jinfetaħ f’daqqa u li l-ajruport se jkun fost l-aħħar li jiftaħ minħabba li dan jiddependi wkoll mis-sitwazzjoni tal-Covid-19 f’pajjiżi oħrajn. Il-Ministru Schembri qal li saru diversi laqgħat b’mod virtwali ma rappreżentanti tal-Kamra tal-Kummerċ, il-Kamra tal-SMEs u l-Assoċjazzjoni tal-Lukandiera u Ristoranti Maltin dwar kif qed iħarsu lejn is-sitwazzjoni. Huwa qal li l-imsieħba soċjali ippreżentaw dokumenti dwar is-sitwazzjoni bil-MCSD jitlaqqa’ l-Erbgħa. Fi tweġiba lid-deputat Claudio Grech huwa qal ukoll li lest jiltaqa’ miegħu dwar it-triq il-quddiem iżda lmenta li minkejja li jkun qed jaqsam ċertu informazzjoni, l-għada l-istampa nazzjonalista toħrog tgħajjar lill-Gvern kontra l-ispirtu tad-diskussjonijiet li jkunu saru.   Ara wkoll: Is-Supretendent tas-Saħħa twieġeb fuq il-ftuħ tal-ajruport u l-iskejjel "
2020-04-28,Il-klieb gwida bżonnjużi iktar minn qabel fl-era tal-Covid-19,https://www.tvm.com.mt/mt/news/il-klieb-gwida-bzonnjuzi-iktar-minn-qabel-fl-era-tal-covid-19/,"Għada jiġi ċċelebrat il-Jum Internazzjonali tal-Klieb Gwida, li fiċ-ċirkostanzi preżenti saru essenzjali iktar minn qatt qabel għal persuni nieqsa mid-dawl. Il-Malta Guide Dogs Foundation fi stqarrija qalet li mingħajr klieb gwida, persuni nieqsa mid-dawl ikollhom diffikultà kbira biex joħorġu mid-dar, anki għal servizzi essenzjali. Il-klieb inaqqsu l-bżonn tal-kuntatt fiżiku ta’ persuni nieqsa mid-dawl ma’ persuni oħra, u għalhekk il-fondazzjoni qalet li, flimkien ma’ għaqdiet oħra, tkompli tisħaq kontra d-diskriminazzjoni lejn il-klieb gwida f’postijiet pubbliċi. Il-fondazzjoni fakkret li m’hemm l-ebda evidenza li l-klieb iġorru l-Covid-19, iżda sosniet fuq il-bżonn li xorta waħda tinżamm distanza soċjali, għaliex dawn jistgħu jġorru l-virus ma’ mneħirhom jew postijiet oħra, bl-istess mod li jinġarr fuq il-ħwejjeġ u l-uċuh tal-oġġetti."
2020-04-28,Is-Supretendent tas-Saħħa twieġeb fuq il-ftuħ tal-ajruport u l-iskejjel,https://www.tvm.com.mt/mt/news/is-supretendent-tas-sahha-twiegeb-fuq-il-ftuh-tal-ajruport-u-l-iskejjel/,"Is-Supretendent tas-Saħħa Pubblika, Charmaine Gauci, wieġbet il-mistoqsijiet tal-ġurnalisti fuq il-possibiltajiet tal-ftuħ tal-ajruport u l-iskejjel. Prof Gauci qalet li huwa minnu li meta l-R factor jinżel taħt il-1, jistgħu jibdew jonqsu l-miżuri, imma dan irid isir pass pass u b’monitoraġġ kontinwu. Dwar l-ajruport qalet li dan kien wieħed mill-iktar postijiet li minnu daħlu l-każijiet ta’ Covid-19 f’Malta, u għalhekk il-ftuħ tal-ajruport irid isir bil-kawtela. Fir-rigward tal-iskejjel, Prof Gauci qalet li l-ewwel irid jiġi studjat l-impatt li l-ftuħ tal-iskejjel se jkollu fuq is-sitwazzjoni tal-Covid-19 f’Malta. Żiedet li anki f’pajjiżi fejn infetħu l-iskejjel, xorta nżammew miżuri ta’ distanza soċjali. Ara wkoll: 8 każijiet ġodda ta’ Covid-19, 17 oħra mfejqa "
2020-04-28,"Il-maġġoranza jobdu, iżda jkollha tintuża l-liġi fejn ikun hemm bżonn",https://www.tvm.com.mt/mt/news/il-maggoranza-jobdu-izda-jkollha-tintuza-l-ligi-fejn-ikun-hemm-bzonn/,"Is-Supretendent tas-Saħħa Pubblika, il-Professur Charmaine Gauci qalet li n-numru ta’ każijiet pożittivi għall-Covid-19 f’Malta huwa baxx għaliex għaddejja ħidma tajba minn kulħadd. Qalet li meta jkun hemm aħbar tajba, jkun hemm min jaħseb li għadda kollox iżda l-maġġoranza tal-Maltin qed isegwu l-miżuri li rrakkomandaw l-awtoritajiet tas-saħħa. Kompliet tgħid li hija sfortuna meta jkun hemm nies li jispiċċaw jeħlu l-multi. Hija kienet qed twieġeb mistoqsijiet tal-ġurnalisti dwar l-ammont ta’ multi rekord li weħlu persuni li lbieraħ kienu fi gruppi ta’ aktar minn tlieta. Sostniet li mhux gost u pjaċir tal-awtoritajiet li jwaħħlu l-multi iżda l-pajjiż ma jaffordjax sitwazzjoni fejn persuni jpoġġu f’riskju persuni oħra u għalhekk tintuża l-liġi fejn ikun hemm bżonn. Qalet li l-pajjiż għandu riżultati tajbin għaliex hemm il-kontroll u anki meta jibdew jidħlu fis-seħħ il-laxkar ta’ ċerti miżuri, huwa mportanti li l-pubbliku jibqa’ jsegwi l-istruzzjonijiet li jingħataw mill-awtoritajiet. Temmet tgħid li wara l-ħidma kollha li saret biex is-sitwazzjoni tkun ikkontrollata, ħadd ma jixtieq li għax jerġgħu jibdew jiżdiedu ċ-ċifri, il-pajjiż ikollu jerġa’ jmur lura għal miżuri stretti. Ara wkoll: 121 persuna mmultati llum għax ma rrispettawx id-distanza soċjali "
2020-04-28,Studjata l-possibbiltà li l-vaċċin għat-tuberkolożi jilqa’ għall-Covid-19,https://www.tvm.com.mt/mt/news/studjata-l-possibbilta-li-l-vaccin-ghat-tuberkolozi-jilqa-ghall-covid-19/,"Għadha qed tiġi studjata mill-komunità xjentifika internazzjonali, il-possibiltà li l-vaċċin kontra t-tuberkolożi jista’ jilqa’ wkoll għall-Covid-19. Dan qalitu l-Professur Charmaine Gauci għall-mistoqsija ta’ TVM, hekk kif f’pajjiżi fejn il-vaċċin tat-tuberkolożi huwa obbligatorju kienu osservati inqas każijiet ta’ Covid-19. Prof Gauci spjegat li f’Malta dan il-vaċċin qabel kien jingħata lil tfal ta’ 10 snin, iżda ftit snin ilu saret reviżjoni ta’ din it-tilqima u qed tingħata anki lil tfal taħt 5 snin. Qalet li f’Malta għalhekk għandna popolazzjoni adulta li hija mlaqqma kontra t-tuberkolożi, iżda r-riċerka dwar kemm din tipproteġi mill-Covid-19 għadha għaddejja. Ara wkoll: 8 każijiet ġodda ta’ Covid-19, 17 oħra mfejqa "
2020-04-28,“Iktar ma tfittex iktar issib” – ikomplu jiżdiedu t-testijiet għall-Covid-19,https://www.tvm.com.mt/mt/news/iktar-ma-tfittex-iktar-issib-ikomplu-jizdiedu-t-testijiet-ghall-covid-19/,"L-awtoritajiet tas-saħħa komplew jifirxu t-testijiet għall-Covid-19, anki fuq persuni li ma juru l-ebda sintomi. Is-Supretendent tas-Saħħa Charmaine Gauci qalet li ħamsa mit-tmien każijiet ikkonfermati llum inqabdu sforz dan l-ittestjar fuq persuni bla sintomi. Qalet li lbieraħ b’kollox saru 1,072 swab, li minnhom 146 kienu fuq persuni li jgħixu fiċ-ċentru ta’ Ħal Far u li ma kellhom ebda sintomu. Żiedet illi kieku dawn it-testijiet ma sarux, illum kien ikollna biss 3 każijiet ġodda. Minkejja li n-numri għadhom baxxi, Prof Gauci saħqet fuq il-bżonn li jkomplu jiġu osservati l-miżuri ta’ distanza soċjali, għax kif qed joħroġ ċar, ammont sostanzjali ta’ persuni qegħdin iġorru l-virus bla ma jafu. Ara wkoll: 8 każijiet ġodda ta’ Covid-19, 17 oħra mfejqa "
2020-04-28,"8 każijiet ġodda ta’ Covid-19, 17 oħra mfejqa",https://www.tvm.com.mt/mt/news/8-kazijiet-godda-ta-covid-19-17-ohra-mfejqa/,"Wara li l-Ħadd li għadda għall-ewwel darba ma kien hemm l-ebda każ ġdid ta’ Covid-19 f’Malta, illum kienu kkonfermati 8 każijiet ġodda, wara li lbieraħ saru 1,072 swab. Is-Supretendent tas-Saħħa qalet li dawn itellgħu t-total ta’ persuni pożittivi f’Malta għal 458. Qalet ukoll li b’kollox 303 fiequ, għalhekk sal-lum f’Malta hawn 151 każijiet attivi. Qalet li l-istrateġija ta’ swabs żdiedet, u b’kollox s’issa saru fuq 30,000 test. Fosthom saru 146 test fuq l-immigranti fiċ-ċentru miftuħ ta’ Ħal Far, li minnhom 5 nstabu pożittivi. Dawn huma kollha rġiel, tlieta mis-Somalja ta’ 19, ta’ 20 u ta’ 23 sena, ieħor mis-Sudan ta’ 31 sena u ieħor min-Niġerja ta’ 20 sena. It-tliet każijiet l-oħra jinkludu raġel Ingliż ta’ 52 sena li jgħix Malta. Huwa beda bis-sintomi fl-20 ta’ April bid-deni, sogħla, uġigħ ta’ ras u remettar. L-awtoritajiet tas-saħħa għaddejjin bil-contact tracing mal-familja u fuq il-post tax-xogħol fejn hu jaħdem ma’ kumpanija privata. Każ ieħor u ta’ mara Maltija ta’ 29 sena li hija healthworker. Hija bdiet bis-sintomi fis-26 ta’ April bi griżmejha juġgħuha u għejja. Il-Professur Gauci qalet li din il-mara ħadmet l-aħħar jumejn qabel bdiet tħoss is-sintomi u għalhekk qed isir contact tracing ma’ tal-familja. Mara oħra Maltija ta’ 32 sena rriżultat pożittiva għall-virus minkejja li kien ilha bis-sintomi ta’ griżmejha juġgħuha, nuqqas ta’ xamm u għejja mis-6 ta’ April. Is-Supretendent tas-Saħħa Pubblika qalet li dawn każi qed ikunu frekwenti għaliex din il-mara normalment tbati mill-allerġiji u għalhekk reġgħet appellat lil dawk li jbatu bl-allerġiji biex jekk jaraw sintomi differenti jew jiżdiedu, iċemplu l-helpline 111 biex jiġu ttestjati għall-Covid-19. F’dan il-każ, l-awtoritajiet tas-saħħa qed jagħmlu contact tracing tal-membri tal-familja u tal-post tax-xogħol. Segwi hawn is-servizz: Segwi hawn il-konferenza sħiħa: Ara wkoll: “Iktar ma tfittex iktar issib” – ikomplu jiżdiedu t-testijiet għall-Covid-19 Studjata l-possibbiltà li l-vaċċin għat-tuberkolożi jilqa’ għall-Covid-19 Is-Supretendent tas-Saħħa twieġeb fuq il-ftuħ tal-ajruport u l-iskejjel Il-maġġoranza jobdu, iżda jkollha tintuża l-liġi fejn ikun hemm bżonn "
2020-04-28,Il-bidu tal-pandemija: F’Marzu t-turisti tal-cruiseliners f’Malta naqsu bin-nofs,https://www.tvm.com.mt/mt/news/il-bidu-tal-pandemija-fmarzu-t-turisti-tal-cruiseliners-fmalta-naqsu-bin-nofs/,"Ċifri tal-Uffiċċju Nazzjonali tal-Istatistika dwar l-industrija tal-cruiseliners jikkonfermaw l-ewwel daqqa lil dan is-settur kawża tal-coronavirus. Fl-ewwel tliet xhur tas-sena daħlu Malta 9 cruiseliners, li fisser tnax anqas mill-istess perjodu tas-sena l-oħra. Mill-10 ta’ Marzu, il-cruiseliners ma tħallewx aktar jidħlu Malta minħabba l-pandemija. Bħala passiġġieri, il-vapuri li daħlu f’dan iż-żmien kellhom 40,175 persuna abbord, li jfisser tnaqqis ta’ kważi n-nofs tal-istess perodju tas-sena l-oħra."
2020-04-28,Jaslu 10 ventilators ġodda għall-ITU fl-isptar ġenerali ta’ Għawdex,https://www.tvm.com.mt/mt/news/ventilators-godda-fl-isptar-generali-ta-ghawdex/,"L-Isptar Ġenerali ta’ Għawdex għandu għaxar ventilators ġodda, bl-operatur Steward Health Care jgħid li dan ikompli jsaħħaħ il-faċilitajiet ta’ kura intensiva f’dan l-isptar bħala parti mit-tħejjijiet għall-eventwalità ta’ każi ta’ COVID-19 li jkunu jeħtieġu kura fl-ITU. Steward Health Care qalet li minkejja n-nuqqas kbir ta’ magni li jgħinu persuna tieħu n-nifs, irnexxielha tixti 10 ventilators oħra f’qasir żmien mingħand General Electric u dawn huma lesti biex jintużaw. Steward Health Care qalet ukoll li billi ventilators mingħad l-istess kumpanija diġà jintuzaw fl-ITU tal-Isptar ta’ Għawdex, l-infermiera diġà huma mħarrġa kfi jużaw dawn il-magni. Intqal li infermiera fi swali oħra tal-isptar ingħataw taħriġ f’każ li jkun meħtieġ jassistu lill-istaff fit-taqsima tal-kura intensiva. Steward Health Care irrappurtat ukoll li l-ewwel fażi ta’ tkasbbir tal-ITU hi lesta, biex minn sitt sodod issa hemm 16-il sodda kompluti b’ventilator. Il-kumpaniaj qalet li għandha ordnati 15-il ventilar ieħor li se jaslu sas-Sajf. Barraminnhekk, fl-aħħar ġimgħat, l-isptar ġenerali ta’ Għawdex irċieva wkoll żewġ magni għad-dialysis sabiex jittrattaw pazjenti fl-ITU."
2020-04-28,Fin-12.30: Konferenza mis-Supretendent tas-Saħħa dwar il-Covid-19,https://www.tvm.com.mt/mt/news/fin-12-30-konferenza-mis-supretendent-tas-sahha-dwar-il-covid-19/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar is-sitwazzjoni tal-Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-28,Rekord ta’ 50.8 miljun persuna madwar id-dinja jitilqu minn djarhom,https://www.tvm.com.mt/mt/news/rekord-ta-50-8-miljun-persuna-madwar-id-dinja-jitilqu-minn-djarhom/,"Rekord ta’ 50.8 miljun persuna madwar id-dinja kellhom jitilqu minn djarhom minħabba kunflitt jew diżastru u issa l-pandemija tal-Covid-19 qed tkun ta’ theddida ġdida għalihom. Fir-rapport annwali l-Internal Displacement Monitoring Centre (IDMC) iwissi li l-coronavirus qed iżid aktar riskji lil miljuni ta’ nies li diġà huma vulnerabbli. Aktar minn 45 miljun ruħ kienu sfurzati jitilqu minn djarhom minħabba vjolenza. Ħames miljun persuna oħra kellhom jabbandunaw djarhom minħabba diżastri naturali bħal terremoti u għargħar. Ir-rapport jgħid li l-ammont ta’ nies li telqu minn djarhom minħabba gwerra jew diżastru iżda baqgħu f’pajjiżhom, issa laħaq rekord ġdid. Il-Covid-19 mistenni jagħmel il-ħajja ta’ ħafna minn dawn in-nies li uħud minnhom diġà jgħixu f’kundizzjonijiet iffullati u mhux sanitarji aktar diffiċli. Dan għaliex kundizzjonijiet fejn hemm ħafna nies, ikun aktar diffiċli li wieħed iżomm id-distanza soċjali u jimxi mal-miżuri tal-iġene biex jipprevjeni l-firxa tal-virus. Id-direttur tal-IDMC Alexandra Bilak, qalet li l-pandemija qed twassal biex ikun illimitat l-aċċess għall-servizzi essenzjali u għajnuna umanitarja lil dawn il-persuni."
2020-04-28,Servizz psikoloġiku għal atleti studenti fl-Università ta’ Malta,https://www.tvm.com.mt/mt/news/servizz-psikologiku-ghal-atleti-studenti-fl-universita-ta-malta/,"L-Università ta’ Malta qed toffri servizz psikoloġiku bla ħlas lil atleti studenti fi ħdanha, li kienu sfurzati jwaqqfu r-rutina ta’ taħriġ tagħhom minħabba l-Covid-19. Fi stqarrija ntqal li din is-sitwazzjoni tista’ tixħet lil dawn l-atleti f’niket waqt li jippruvaw jagħmlu mill-aħjar li jistgħu biex iżommu s-sens ta’ identità tagħhom bħala bnedmin tal-isports, kif ukoll jirbħu lura ftit normalità f’dak li għandu x’jaqsam ma’ ħtiġijiet u rabtiet tat-taħriġ, sa fejn huwa possibbli. Intqal li l-118-il atleta-student irreġistrati mal-Istudent Athlete Support Programme (SASP) tal-Università issa jistgħu jagħmlu użu mis-servizzi in-house ta’ psikologu professjonali għall-isport."
2020-04-28,Il-qligħ tal-HSBC jonqos bin-nofs minħabba l-pandemija,https://www.tvm.com.mt/mt/news/il-qligh-tal-hsbc-jonqos-bin-nofs-minhabba-l-pandemija/,"Il-bank globali HSBC qal li l-qligħ tal-ewwel kwart tas-sena, kważi naqas bin-nofs minħabba l-impatt tal-pandemija tal-Covid-19. Il-qligħ qabel it-taxxa għall-ewwel tliet xhur tas-sena kien ta’ $3.2 biljun – tnaqqis minn $6.2 biljun sena ilu. Aktar kmieni din is-sena l-HSBC qal li se jnaqqas mal-35,000 impjieg bħala parti minn pjan ta’ tnaqqis fl-ispejjeż. Il-bank li għandu l-kwartieri tiegħu f’Londra wissa li l-impatt negattiv tal-pandemija fuq l-ekonomija globali se jwassal f’żieda ta’ self li ma jiġix mifdi. Ara wkoll: Il-Bank HSBC iħabbar li se jnaqqas 35,000 impjieg fit-tliet snin li ġejjin  "
2020-04-28,New Zealand jibda jerħi xi restrizzjonijiet tal-lockdown,https://www.tvm.com.mt/mt/news/new-zealand-jibda-jerhi-xi-restrizzjonijiet-tal-lockdown/,New Zealand beda jerħi ftit mir-restrizzjonijiet tal-lockdown bil-Prim Ministru tal-pajjiż Jacinda Ardern twissi li New Zealand għadu ma ħarigx mill-periklu tal-Covid-19. Hija ħeġġet lin-nies biex jibqgħu d-dar u kemm jista’ jkun jaħdmu mid-dar. għalkemm negozji jistgħu jiftħu jekk joffri servizz fejn m’hemmx kuntatt ma’ persuni oħra. Qalet li ħadd ma jrid it-tieni mewġa tal-pandemija. Ir-regoli l-ġodda ta’ New Zealand jippermettu lir-ristornati jiftħu biex in-nies jiġbru l-ikel. In-nies għandhom jibqgħu mal-membri mmedjati tal-familja tagħhom iżda jistgħu jiltaqgħu għal ftit ma’ qraba oħra u biex jappoġġjaw persuni iżolati. Il-pubbliku fi New Zealand jista’ jsuq għal distanzi qosra sabiex jagħmel attivitajiet rikreattivi u l-iskejjel jistgħu jerġgħu jiftħu sakemm jassiguraw li tinżamm id-distanza soċjali. Attivitajiet tal-massa se jibqgħu projbiti.
2020-04-27,121 persuna mmultati llum għax ma rrispettawx id-distanza soċjali,https://www.tvm.com.mt/mt/news/121-persuna-mmultati-llum-ghax-ma-rrispettawx-id-distanza-socjali/,"L-appell tal-Professur Charmaine Gauci donnu qed jaqa’ fuq widnejn torox hekk kif illum ġew immultati 121 persuna b’kollox. Dawn inqabdu fi gruppi ta’ aktar minn 3 persuni u għalhekk ingħataw il-multa ta’ €100 kull wieħed. Min-naħa l-oħra, l-ebda persuna ma nqabdet qed tikser il-kwarantina."
2020-04-27,COVID-19: Boris Johnson iwissi li r-Renju Unit għadu f’riskju massimu,https://www.tvm.com.mt/mt/news/covid-19-boris-johnson-iwissi-li-r-renju-unit-ghadu-friskju-massimu/,"Il-Prim Ministru tar-Renju Unit Boris Johnson reġa’ lura għad-doveri tiegħu f’10 Downing Street wara li fieq mill-COVID-19. Jidħol lura fit-tmexxija bi twissija li r-Renju Unit għadu f’riskju massimu u l-illaxkar tar-restrizzjonijiet tal-lockdown mhux qegħdin fuq il-mejda għalissa. Qal li għalissa l-attenzjoni trid tkun fuq kif ir-Renju Unit jevita t-tieni mewgġa. Lura f’10 Downing Street wara li tlett ġimgħat ilu marad bil-COVID-19. Il-Prim Ministru Boris Johnson qal li r-Renju Unit jidher li għadda mill-ogħla fażi ta’ infezzjonijiet iżda huwa meħtieġ li jibqgħu jinżammu b’mod rigoruż il-miżuri tal-lockdown għax għadd fadal it-tieni fażi li l-poplu Ingliż irid jipprova jevita. Huwa wissa’ li l-pajjiż jinsab f’riskju massimu. “And that is how and why we are now beginning to turn the tide. If this virus were a physical assailant, an unexpected and invisible mugger – which I can tell you from personal experience it is – then this is the moment when we have begun together to wrestle it to the floor. And so it follows that this is the moment of opportunity, this is the moment where we can press home our advantage. It is also the moment of maximum risk, because I know there will be many people looking now at our apparent success and beginning to wonder whether now is the time to go easy on those social distancing measures”. Fl-ahhar sigħat fir-Renju Unit tilfu ħajjithom 360 persuna oħra bil-Coronavirus bin-numru tal-imwiet issa tela’ għal aktar minn 21,000 u l-infezzjonijiet skorrew 153,000. Fil-Ġermanja, l-Awtoritajiet imponew l-użu tal-maskra b’postijiet pubbliċi. Dawn iridu jintlibsu fuq it-trasport pubbliku u anke fil-ħwienet. Ir-regolamenti dwar il-maskri jvarjaw minn stat għal ieħor. Il-Bavarja hija l-iktar stretta bin-nies trid tilbes il-maskra f’kull post barra mid-dar. Filwaqt li l-Awtoritajiet qed jesiġu li tintlibes il-maskra kontra l-imxija tal-Coronavirus madwar 200 persuna ħarġu fit-toroq jipprotestaw għax qalu li l-Gvern qed jiksrilhom id-drittijiet kostituzzjonali tagħhom fil-ġlieda kontra l-Covid 19. Il-Ġermanja għandha wahda mill-ogħla numru ta’ infezzjonijiet li tlaħħaq 158,000 persuna bin-numru tal-mejta laħaq kważi 6000 ruħ. Il-Ġermanja rnexxielha żżomm baxxi l-imwiet minħabba li bdiet it-testijiet kmieni. Fl-Italja, il-Prim Ministru Guseppe Conte qal li l-miżuri ser jitnaqqsu mill-4 ta’ Mejju wara seba’ ġimgħat ta’ lockdown. Iċ-ċittadini ser jitħallew iżuru lil qrabathom iżda f’numri żgħar filwaqt li ser jinfetħu l-ġonna, il-fabbriki u ser jerġa’ jibda x-xogħol tal-kostruzzjoni. L-iskejjel ser jibqgħu magħluqa sa Settembru. Conte ħeġġeġ liċ-ċittadini biex jibqgħu jżommu d-distanza soċjali għax jekk il-virus jinfirex is-sitwazzjoni ma tkunx tista’ tiġi kontrollata. “We all want the country to go back to normal, but the only way to live with the virus in this phase is not to get sick and to respect social distancing. If we do not repsect distance and take precautions, the curve will go up again and it may get out of control.” Conte qal li l-ħwienet tax-xorb u r-restoranti ser jitħallew jiftħu mill-bidu ta’ Ġunju. L-Italja ħabtet wiċċha ma’ kważi 200,000 infezzjoni u b’26,500 għandha l-ikbar numru ta’ mwiet fl-Ewropa. Fl-aħħar sigħat il-każi ġodda laħħqu 1,739 u mietu 333 persuna oħra. Sal-lum l-infezzjonijiet ta’ Coronavirus fid-dinja telgħu għal aktar minn tliet miljuni u kważi 208,000 tilfu ħajjithom."
2020-04-27,Jikkalkula li f’Malta seta’ kien hawn mal-500 persuna oħra bil-COVID-19 mingħajr ma jafu,https://www.tvm.com.mt/mt/news/jikkalkula-li-fmalta-hawn-mal-500-persuna-ohra-li-ghandhom-il-covid-19-minghajr-ma-jafu/,"Il-Konsulent tal-Ġenetika u l-Fiżjoloġija, il-Professur Christian Scerri, qal li jikkalkula li f’Malta seta’ kien hawn bejn wieħed u ieħor 500 persuna oħra li kellhom il-Coronavirus u ma jafux. Fil-programm Insights, il-Professur Scerri qal li dawn jistgħu jinqabdu biss b’iżjed testing fil-komunità Għalkemm in-numri ta’ persuni li qed ikunu pożittivi naqsu sew kemm każi ġodda wkoll b’riżultat ta’ fejqan, il-Konsulent tal-Ġenetika u l-Fiżjoloġija, il-Professur Christian Scerri wissa’ li hemm nies li jkollhom il-coronavirus imma ma jkollhomx sintomi. “Jiena f’Malta nikkalkula li hawn bejn wieħed u ieħor 500 ruħ oħra li qed jiġru hemm barra mas-saqajn li xi wħud minnhom għaddielhom imma xi wħud minnhom għadhom m’għaddielhomx. U min huma dawn ma nafux. Nista’ nkun jien tista’ tkun int għax sintomi jista’ ma jkollniex.” Fil-programm Insight fuq TVM, il-Professur Scerri qal li dawn jistgħu jinstabu jekk isiru iktar swabs fil-komunità. Kompla jgħid li fost il-punti li tirrakkomanda l-Għaqda Dinjija tas-Saħħa hemm li l-pajjiż ikollu 20 fil-mija tal-popolazzjoni li ġie ttestjat għall-virus qabel jitneħħew ir-restrizzjonijiet. Dan ifisser qal l-Professur li f’Malta jridu jsiru erba’ darbiet iżjed testijiet ma’ dawk li saru s’issa. Huwa kompla jgħid li l-Covid-19 għandu hajja qasira bix-xemx, is-sħana u l-umditaà. “F’Malta minħabba probabbilment is-sħana li kellna, anke jekk jiena missejt it-tazza u ħallejt il-virus, wara ftit il-virus miet minħabba l-klima ta’ Malta.” Dwar il-possibilità tat-tieni mewġa ta’ dan il-virus, il-Professur Scerri qal li din tista’ tiġi evitata jekk fost affarijiet oħra nkomplu nżommu d-distanza soċjali u l-airport u l-port magħluqa. “Le s-second wave ma tiġix. Imma malli niftħu l-airport irid ikollna surveillance qawwi ħafna biex naraw min dieħel għax inkella se tiġina s-second wave.” Il-Professur Scerri qal li l-probabbilità hi li t-tilqima tinstab madwar disa’ xhur oħra u, għall-ewwel, minħabba li ma jkunx hawn għal kulħadd, tingħata lil persuni vulnerabbli u oħrajn li huma meqjusa bħala front liners u jridu jiġu protetti mill-virus minħabba xogħolhom."
2020-04-27,Jista’ jkun li tolqotna t-tieni mewġa tal-Covid-19,https://www.tvm.com.mt/mt/news/jista-jkun-li-tolqotna-t-tieni-mewga-tal-covid-19/,"Waqt il-konferenza stampa dwar il-Covid-19 tal-lum, TVM staqsa lill-Professur Gauci dwar jekk taħsibx li pajjiżna se jgħaddi minn dik li tissejjaħ it-tieni mewġa. Il-Professur wieġbet “kemm se tkun kbira l-mewġa jew inkella meta se tiġi ħadd ma jista’ jkun jaf eżatt li nafu li dan jiddependi ħafna mill-miżuri li qed nieħdu bħalissa u kif il-pubbliku jieħu miżuri, li aħna nagħmlu l-moniteraġġ biex in-numru tagħna nkomplu nżommuhom baxxi.” Il-Professur Gauci appellat biex min iħoss is-sintomi iċempel 111, u biex in-nies jibqgħu jżommu d-distanza soċjali li hija importanti ħafna biex is-sitwazzjoni tibqa’ taħt kontroll. Segwi l-konferenza stampa hawn:"
2020-04-27,ARA: Ikantaw flimkien b’ringrazzjament wara li lbieraħ ma kellniex każijiet tal-COVID-19,https://www.tvm.com.mt/mt/news/ara-ikantaw-flimkien-bringrazzjament-wara-li-lbierah-ma-kellniex-kazijiet-tal-covid-19/,"Hekk kif ilbieraħ irċivejna l-aħbar sabiħa li għall-ewwel darba ma kellniex każijiet ġodda tal-imxija tal-Coranaviurs diversi kantanti u mużiċisti minn St Paul Metropolitan Orchestra ngħaqdu flimkien biex b’kanzunetta rringrazzjaw lil Alla u offrew talba għal dawk il-ħaddiema li għaddejjin b’ħidmiethom biex jieħdu ħsieb saħħitna. Din it-talba hija ringrazzjament ukoll għall-fatt li f’Malta ma kellniex ħafna każijiet u lanqas imwiet bħalma sfortunatament ġara f’pajjiżi oħra. Minn ġewwa darhom il-mużiċisti u l-kantanti esegwew din il-kanzunetta li fiha talbu lil Alla biex ikompli jipproteġi l-pajjiżna u lil dawk li ta’ kuljum qed ikunu viċin il-virus, fosthom is-Supretendent tas-Saħħa Charmaine Gauci u t-tim tagħha, il-ħaddiema fl-Isptar Mater Dei, tobba, infermiera, studenti tal-mediċina kif ukoll membri tal-Pulizija, tal-Forzi Armati ta’ Malta u tal-protezzjoni ċivili, saċerdoti, ġurnalisti u membri tad-Dipartiment tat-Tindif u entitajiet oħra. It-talba ġġib l-isem Ġbartna Flimkien Mulej. Fiha jieħdu sehem mużiċisti u solisti minn St Paul Metropolitan Orchestra u membri tal-kor tal-orkestra Anacrusis. Magħhom ingħaqad ukoll il-kor St Monica Vocal Ensemble. Id-Direttur huwa l-Kavallier Mro Mark Agius filwaqt li l-mużiċisti huma Volodymyr Baran, Alexandra Bonnici, Alfred Fenech, Anthea Pisani, Antoinette Aquilina, Clarice Bartolo, Daniel Zammit, Dominic Darmanin, Gilmour Peplow, Graziella Ferrante, Jacob Patrick Abela, Graziella Mizzi, Jurgen Abela, Karen Cremona, Karen Mercieca, Kristina Dimic, Leanne Farrugia, Lydia Buttigieg, Marica Abela, Marie-Claire Zammit, Mark Anthony Falzon, Michelle Borg, Myriam Haidon, Odile Micallef, Pierre Grech, Romina Bugeja, Romuald Aquilina, Stelios Pittas, Victor Vella u Silvio Vella. Magħhom hemm il-kantanti: Karen Gatt Darmenia, Frances Catherine Farrugia, Louis Andrew Cassar, Christine Dalli, May Caruana, Kelsey Carabott, Fabiana Borg, Adrian Ventura, Jean Paul Attard, Alfred Sharples, Annalese Borg Chircop, Annemarie Bonello, Bridget Bond, Carmel Bonnici, Carmen Xuereb, Charles Camilleri, Helena Micallef, Marouska Bonnici, Christopher Bonnici, Tanya Wadge, Lilian Cauchi, Katinka Zahra Lehtonen, Joanne Scicluna, Ruth Attard, Samuel Zammit, Robert Micallef, Joanna Magri, Roanna Vella, Joanne Vella, Jenny Zammit, Pauline Camilleri, Jennifer Desjardins, Nicholas Busuttil. Il-filmat huwa xogħol Ian Noel Pace."
2020-04-27,Is-sitwazzjoni tal-Coronavirus fiċ-Ċentru l-Miftuħ ta’ Ħal Far tinsab taħt kontroll,https://www.tvm.com.mt/mt/news/is-sitwazzjoni-tal-coronavirus-fic-centru-l-miftuh-ta-hal-far-tinsab-taht-kontroll/,"Is-sitwazzjoni tal-Coronavirus fiċ-Ċentru l-Miftuħ ta’ Ħal Far tinsab taħt kontroll. Dan qalitu s-Supretendent tas-Saħħa Charmaine Gauci waqt il-bulettin mediku, li fih ħabbret li llum kellna 2 każijiet ġodda. Prof Gauci spjegat li fiċ-ċentru ta’ Ħal Far s’issa saru b’kollox 359 test li minnhom ħarġu 43 każ pożittiv. Kompliet tgħid li mill-20 t’April ‘l hawn ma kienx hemm każijiet pożittivi. Qalet li l-kwarantina tibqa’ għaddejja sa 14-il ġurnata wara l-aħħar każ li ħareġ pożittiv."
2020-04-27,Sintomu ieħor tal-Coronavirus huwa raxx fil-ġilda,https://www.tvm.com.mt/mt/news/sintomu-iehor-tal-coronavirus-huwa-raxx-fil-gilda/,"Raxx fil-ġilda huwa sintomu ieħor tal-Coronavirus. Dan ikkonfermatu l-Professur Gauci waqt il-konferenza stampa tal-lum fejn qalet li dan huwa sintomu komuni li kkawżat minn mard virali. Iżda s’issa jidher li f’Malta ma kien hemm l-ebda każ b’dan is-sintomu. Il-Professur Gauci qalet li l-maġġor parti tas-sintomi għadhom respiratorji bħal sogħla u qtugħ ta’ nifs kif ukoll deni. Biss però, hemm sintomi oħrajn marbuta ma’ dawk gastrointestinali bħal remettar u diahorrea filwaqt li mmanifestaw ruħhom ukoll sintomi ta’ nuqqas ta’ xamm u togħma. Segwi l-konferenza stampa hawn:  "
2020-04-27,2 każijiet ġodda ta’ Coronavirus f’Malta – imfejqa 4 persuni oħra,https://www.tvm.com.mt/mt/news/2-kazijiet-godda-ta-coronavirus-fmalta-imfejqa-4-persuni-ohra/,Ikkonfermati 2 każijiet ġodda bil-Coronavirus f’Malta li ħarġu minn 700 test tal-bieraħ biex it-total ta’ persuni bil-virus tela’ għal 450. Dan ġie rrappurtat waqt il-konferenza stampa tal-lum fejn il-Professur Gauci qalet li fiequ 4 min-nies oħra mill-marda. Tfal ta’ età inqas minn 9 snin u 2 adulti. B’kollox s’issa 286 huma mfejqa u  160 kaz għadhom attivi Raġel Malti ta’ 40 sena li kien kuntatt ta’ persuna oħra huwa pożittiv għall-virus. Dan kien fuq kwarantina u għalhekk ma kienx hemm aktar espożizzjoni. Qed issir contact tracing tal-familja tiegħu. Raġel Malti ieħor ta’ 68 sena għandu l-coronavirus u qed isir contact tracing fuq il-post tx-xogħol tiegħu u mal-membri tal-familja tiegħu. Segwi l-konferenza stampa hawn:
2020-04-27,"Ma jistax jieħu r-ruħ, għandu seba’ mitt sena sakemm jerġa’ joħroġ jilgħab mat-tfal",https://www.tvm.com.mt/mt/news/ma-jistax-jiehu-r-ruh-ghandu-seba-mitt-sena-sakemm-jerga-johrog-jilghab-mat-tfal/,"Is-soltu m’għandux kwiet, l-hena tiegħu jiġġerra barra ma’ sidu u jilgħaq ix-xemx. Mindu feġġ il-Covid-19 iżda, minn sbieħ il-jum sa nżul ix-xemx spiċċa jintelaq u ħlief jorqod u jitgħażżen ma jagħmilx. Pop, kelb ta’ tliet snin tar-razza English Bulldog seraq il-qlub ta’ bosta hekk kif f’dawn l-aħħar jiem sidu tellgħet għadd ta’ ritratti tiegħu fuq Twitter li jixhdu d-dieqa li ħakmet lill-kelb tagħha kawża tal-Covid-19. Liema virus, ilkoll qed iżommna milli ngawdu dawk l-affarijiet sempliċi iżda li huma daqstant għal qalbna fosthom ir-rutina ta’ kuljum u xi ħarġa ‘l hemm u ‘l hawn. Sid il-kelb, Rashida Ellis stqarret li ġaladarba qed taħdem mid-dar qed tqatta’ aktar ħin ma’ Pop. Minkejja dan, qalet li Pop qed ikun ta’ spiss bil-geddum hekk kif safa mċaħħad milli jilgħab mat-tfal li jgħixu fl-istess blokka tagħhom f’Atlanta l-Amerka. Is-Sinjura Ellis qed tappella biex il-messaġġi tal-awtoritajiet fl-isfond tal-Covid-19 ma jaqgħux fuq widnejn torox. Saħqet li dak li jkun għandu jibqa’ d-dar kemm jista’ jkun bit-tama li nerġgħu lura għan-normal malajr kemm jista’ jkun. Big Poppa has been so sad today, I think he miss playing with the kids in the building. He just watches them from the patio pic.twitter.com/gVooqvZ5oI — Rae Elle (@RaeElle) April 22, 2020 "
2020-04-27,Fin-12:30 – Is-Supretendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-covid-19-4/,"Is-Supretendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30 dwar l-aħħar aġġornamenti relatati mal-imxija tal-Coronavirus f’Malta."
2020-04-27,L-Italja se tibda tnaqqas mir-restrizzjonijiet,https://www.tvm.com.mt/mt/news/l-italja-se-tibda-tnaqqas-mir-restrizzjonijiet/,"L-Italja ser tibda tnaqqas ir-restrizzjonijiet imposti seba’ ġimgħat ilu. Il-Prim Ministru Giuseppe Conte qal li l-miżuri ser jibdew jitnaqqsu mill-4 ta’ Mejju bil-pubbliku ser jitħalla jżur il-qraba tiegħu fi grupp żgħar, bil-maskri. Il-parks ser jerġgħu jiftħu, iżda l-iskejjel mhux ser jerġgħu jiftħu qabel Settembru. Fi Spanja, tfal taħt l-14-il sena ngħataw permess biex joħorġu mid-dar għal siegħa kuljum. It-tfal Spanjoli kien ilhom ġewwa sitt ġimgħat. Fir-Renju Unit, Boris Johnson, illum se jirritorna għax-xogħol f’10 Downing Street. Il-Ministru għall-Affarijiet Barranin Ingliż, Dominic Raab qal li l-għoxrin elf mewt kawża tal-Covid-19 fir-Renju Unit huma ta’ qsim il-qalb, imma qal li l-għadd seta’ jkun ferm agħar mingħajr il-miżuri stretti li ttieħdu. Raab qal li mhuwiex realistiku li wieħed jistenna vaċċin għall-Covid-19 qabel l-aħħar tas-sena."
2020-04-26,Mini-market immultat għax offra servizzi ta’ catering u 67 ruħ kienu fi gruppi ta’ aktar minn tlieta,https://www.tvm.com.mt/mt/news/mini-market-immultat-ghax-offra-servizzi-ta-catering-u-67-ruh-kienu-fi-gruppi-ta-aktar-minn-tlieta/,"Fi spezzjonijiet fuq stabbilimenti, mini-market f’Tas-Sliema nstab li kien qed jipprovdi servizzi ta’ catering u take-away bi ksur tal-liġi. L-istabbiliment ġie ordnat jagħlaq u se jiġi mmultat skont il-liġi. Intant illum, 67 persuna ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Ħadd ma nstab jikser il-kwarantina obbligatorja fl-455 spezzjoni li saru fl-aħħar 24 siegħa. L-awtoritajiet wettqu aktar minn 20,000 spezzjoni mindu bdiet tiġi infurzata l-kwarantina obbligatorja. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet. Wieħed jista’ jċempel fuq 21692447 biex jirrapporta abbużi."
2020-04-26,Qed tixrob iktar kemm ilek magħluq id-dar?,https://www.tvm.com.mt/mt/news/qed-tixrob-iktar-kemm-ilek-maghluq-id-dar/,"L-imxija tal-Covid-19 wasslet għal tibdil radikali fir-rutina tal-ħajja ta’ bosta, li jista’ jiasarraf f’ġid għal x’uħud iżda għal oħrajn jaf ikun ta’ deni. Fost dawn tal-aħħar hemm iż-żieda fil-konsum tal-alkoħol fid-dar. Sakemm ma jkunx f’moderazzjoni, dan jaf iqabbad il-vizzju tax-xorb u problemi oħra fit-tul. Professjonisti jgħidu li żgur li mhux soluzzjoni biex wieħed jindirizza l-ansjetà u l-iżolament. Mindu f’nofs Marzu, l-bars, ristoranti u pubs ġew ordnati jagħlqu l-bibien, jidher li żdied il-konsum tal-alkoħol fid-djar. Is-sospensjoni tal-attivitajiet ta’ soċjalizazzjoni flimkien mal-biżgħat mill-virus setgħu kkontribwew għal konsum akbar ta’ alkoħol bejn l-erba ħitan tad-djar. Fil-Belġju, il-bejgħ tal-alkoħol fis-supermarkets żdied minn għaxra sa ħmistax fil-mija. Fir-Renju Unit, iż-żieda kienet ta’ 22 fil-mija. F’dan iż-żmien fejn ħafna kuntatti qed isiru b’mod virtwali, anke l-ħbieb bdew jiltaqgħu virtwalment, u bejn kelma u oħra jiġi kkunsmat inbid, birra u xorb ieħor. Ċirkostanzi oħra huma ta’ persuni li waħedhom fid-dar ifittxu l-alkoħol. L-Uffiċjal tal-Aġenzija Sedqa nkarigat mis-Servizzi fil-Komunità, Mike Orland, wissa li r-riperkussjonijiet jistgħu jkunu severi, partikolarment jekk ikun hemm konsum eċċessiv ta’ alkoħol. “M’aħniex qed nitkellmu biss fuq il-konsum, mhux kemm nixrob imma fi x’ħin nixrob, u anki fejn nixrob, jiġifieri qed nixrob quddiem it-tfal? U qed nixrob quddiem it-tfal il-ħin kollu? U l-ħsieb tiegħi dwar dan il-punt hu li rridu noqgħodu ftit attenti, ara l-alkoħol fil-limiti tiegħu, għal ċertu nies li ma għandhomx problemi biex jikkontrollawh, għandu jinżamm f’limiti li huma importanti li jinżammu, kemm fil-ħin, fejn qed nikkunsmawh u quddiem min qed nikkunsmawh.” Is-Sur Orland qal li l-konsegwenzi b’konsum eċċessiv jistgħu jkunu varji, fosthom fuq saħħet il-persuna u fuq ir-relazzjonijiet fil-familja. Issuġġerixxa li l-konsum tal-alkoħol isir dejjem b’mod meqjus u b’rutina ta’ normalità. “Jekk nieħu drink filgħaxija normalment inżomm dik l-istruttura biex inżomm moħħi okkupat, li dejjem għandi xi ħaġa li fiha jien involut, u l-moħħ qiegħed jieħu ħsieb xi ħaġa partikolari, importanti wkoll li nsibu hobbies, passjonijiet li nistgħu nagħmlu minn ġewwa id-dar.” Qal li dieta bilanċjata u l-eżerċizzju fid-dar jew b’xi mixja fil-kampanja li tirrispetta l-pariri mogħtija mill-awtoritajiet, jikkontribwixxu għall-attitudni iżjed kalma u konsum meqjus tal-alkoħol li ma jikkawżax ħsara mentali u fiżika."
2020-04-26,“Jekk nimrad bil-Covid-19 għalija tkun sentenza tal-mewt”,https://www.tvm.com.mt/mt/news/jekk-nimrad-bil-covid-19-ghalija-tkun-sentenza-tal-mewt/,"Għal ħafna l-għeluq tal-ajruporti minħabba l-Covid-19 kien ifisser diżappunt għal vaganza li ġiet ikkanċellata, imma għal oħrajn li jsiefru biex jieħdu l-kura għal kundizzjonijiet serji, l-imxija tal-virus u l-perikli fl-ivjaġġar ifissru ħafna iżjed. Fost dawn hemm Josefa Sammut, li kull 8 ġimgħat trid titla’ r-Renju Unit biex tirċievi l-kura għal kundizzjoni rari, magħrufa bħala Neuro Behcet’s, li hija auto immune disease. Peress li għall-kundizzjoni tagħha m’hemmx kura, Josefa tirċievi trattament li fih titteħdilha l-plasma, tiġi mnaddfa mill-antibodies ħżiena, u wara terġa’ titpoġġa fis-sistema tagħha. Dan it-trattament huwa l-uniku wieħed li ħadem fuqha, u jgħin biex il-kundizzjoni ma tiggravax. S’issa diġa telgħet għal dan it-trattament 18-il darba, fejn issib appoġġ minn Puttinu Cares li jipprovdulha appartament fejn toqgħod, kif ukoll mill-Malta Community Chest Fund li jħallas għall-vjaġġ ta’ żewġha Neville biex ikun jista’ jakkumpanjaha. Matul dan iż-żmien, b’dispjaċir, ikollhom iħallu liż-żewġ uliedhom warajhom f’Malta. L-aħħar trattament Josefa għamlitu x-xahar li għadda, u waslet lura Malta jumejn qabel m’għalaq l-ajruport. Il-ġimgħa d-dieħla kien imissha terġa’ titla’ għat-trattament b’titjira ta’ emerġenza, iżda l-appuntament ġie kkanċellat min-naħa tal-isptar Ingliż. Għalkemm il-konsulent xorta waħda ċemplilha biex isegwi l-andament tagħha, Josefa tinsab imħassba għax ma tafx meta se tkun tista’ tkompli dan it-trattament, li ilha għaddejja bih għal dawn l-aħħar ħames snin. Anki jekk tiġi aċċettata mill-isptar Ingliż, Josefa xorta waħda trid toqgħod b’seba’ għajnejn meta tivjaġġa, għaliex bħala persuna vulnerabbli, ma tistax tirriskja li timrad bil-Covid-19. Madanakollu mhix qalbha maqtugħa, u qed tistenna b’ħeġġa u b’tama li sa Lulju, meta jkollha t-trattament li jmiss, is-sitwazzjoni tkun qalbet għall-aħjar. Hija għalhekk qed tappella biex kulħadd jobdi l-miżuri imposti mill-awtoritajiet tas-saħħa ħalli persuni bħalha ma jkunux f’riskju li jimirdu u jkunu jistgħu jkomplu jsiefru għat-trattament li tant għandhom bżonn. Segwi s-servizz: Ara wkoll: Mother with rare disease carries more than a cross – but strives with life "
2020-04-26,Il-President jilqa’ l-fatt li ma kellniex każi ġodda ta’ Covid-19,https://www.tvm.com.mt/mt/news/il-president-jilqa-l-fatt-li-ma-kelliex-kazi-godda-ta-covid-19/,"Il-President George Vella laqa’ l-fatt li llum għall-ewwel darba ma kellna l-ebda każ ġdid ta’ Covid-19 f’Malta. Fi stqarrija l-President saħaq li dan ma jfissirx li l-COVID-19 waqfet tattakkana, imma jfisser li l-miżuri li ttieħdu mill-awtoritajiet tas-saħħa, u l-mod kif sa issa kkopera l-pubbliku in ġenerali, jidhru li qed jaħdmu u jħallu r-riżultati mixtieqa.  Il-President enfasizza l-gratitudni kbira li għandu jkollna lejn min gwidana u ħares saħħitna matul l-aħħar ġimgħat, u għal darba oħra rringrazzja lil dawk kollha li ddedikaw irwieħhom għal din il-ġlieda fl-interess ta’ saħħet il-poplu Malti u Għawdxi. Il-President George Vella sostna li l-ġlieda kontra l-virus għadha għaddejja, u għandna nagħmlu kuraġġ lil xulxin u nippersistu, kif għamilna sa issa, biex inħallu dan l-episodju ikrah warajna. L-aħħar ħsieb tal-President kien f’dawk li sfaw vittmi ta’ din il-marda kiefra u fil-qraba u fl-għeżież tagħhom li ħallew warajhom."
2020-04-26,F’Iżrael jerġgħu jiftħu xi ħwienet u possibilità li jiftħu l-iskejjel,https://www.tvm.com.mt/mt/news/fizrael-jergghu-jifthu-xi-hwienet-u-possibilita-li-jifthu-l-iskejjel/,"F’Iżrael, xi negozji tħallew jerġgħu jiftħu mil-lum u l-pajjiż qed jikkunsidra jerġa jiftaħ l-iskejjel ukoll. Tħallew jiftħu biss ħwienet li għandhom aċċess mit-triq, filwaqt li ċentri kummerċjali u swieq tħallew magħluqa. Bir-restrizzjonijiet il-ġodda, ir-ristoranti qed jitħallew joffru servizz ta’ take-away u li jwasslu l-ikel fid-djar tan-nies. Madankollu, uffiċjali Iżraeljani wissew li dawn it-tibdiliet jistgħu jerġgħu jinbidlu jekk in-numru ta’ każi ta’ Covid-19 jiżdied. F’Iżrael hemm 15,398 każ ta’ coronavirus u mietu 199 ruħ.    "
2020-04-26,"Fi Franza l-pulizija jikkonfiskaw 140,000 maskra li kienu se jinbiegħu bil-kuntrabandu",https://www.tvm.com.mt/mt/news/fi-franza-l-pulizija-jikkonfiskaw-140000-maskra-li-kienu-se-jinbieghu-bil-kuntrabandu/,"Il-pulizija Franċiża qalet li qabdet mal-140,000 maskra li l-Gvern kien ordna għall-ħaddiema tas-saħħa, li iżda nsterqu biex jinbiegħu bil-kuntrabandu. Uffiċjali qalu li qabdu negozjant iħott il-maskri minn fuq trakk għal ġo dar f’St Denis, fit-Tramuntana ta’ Pariġi. Ix-xahar li għadda, Franza ordnat maskri sabiex tforni lill-ħaddiema tas-saħħa. Il-prezzijiet tal-maskri fuq l-internet u fi ħwienet fi Franza triplaw qabel il-pajjiż ordna aktar maskri. Fost il-maskri li ġew ikkonfiskati mill-pulizija hemm 5,000 maskri (FFP2) li jintużaw mal-pazjenti bil-coronavirus. Terz huma maskri kirurġiċi. Is-suspettati jinkludu raġel ta’ 60 sena li allegatament xtara l-maskri għal  €0.50 l-waħda mill-Olanda u mbagħad kien qed ibiegħhom għal €0.55-€0.60, skont il-ġurnal Le Parisien. Il-bejjiegħ jidher li kellu lista ta’ klijenti fosthom imgħallmin ta’ kumpaniji. Suspettat ieħor ta’ 46 sena, allegatament kien se jixtri ftit mill-kunsinna biex imbagħad ibiegħhom hu. Fir-reġjun ta’ Pariġi kien hemm diversi każi ta’ konfiska ta’ maskri minn meta faqqgħet il-pandemija inkluż 29,000 maskra li nstabu f’Aubervilliers u 32,000 maskra oħra li ġew ikkonfiskati f’Saint-Ouen, it-tnejn fit-Tramuntana ta’ Pariġi. Franza għandha mal-160,000 każ ta’ coronavirus u rreġistrat mat-22,600 mewt mill-virus."
2020-04-26,Kif taħdem l-App tal-Covid-19 li se jkollna f’Malta dalwaqt?,https://www.tvm.com.mt/mt/news/kif-tahdem-l-app-tal-covid-19-li-se-jkollna-fmalta-dalwaqt/,"Fil-jiem li ġejjin se tkun varata app ġdida li permezz tagħha wieħed jingħata indikazzjoni dwar kemm huwa kbir jew żgħir iċ-ċans li huwa infettat bil-Covid-19. Dan ħabbru d-Deputat Prim Ministru Chris Fearne waqt konferenza stampa llum, fejn qal li din l-app tevalwa s-sintomi li wieħed ikollu u li tindikalu jekk għandux iċempel fuq il-linja 111 biex jiġi ttestjat. Is-Supretendent tas-Saħħa Charmaine Gauci ċċarat li l-app hija anonima, fejn ħadd mhu se jkun qed jissottometti ismu, u r-riżultat jirċevih huwa biss. Din l-app se tkun utli wkoll għall-awtoritajiet tas-saħħa għaliex permezz tagħha jkunu jistgħu jżommu monitoraġġ ta’ x’sintomi qed ikun hemm fil-komunità. Wara ġimagħtejn it-test jista’ jerġa jittieħed mill-istess persuna jekk jerġa’ jħoss xi sintomi. Madanakollu l -awtoritajiet Maltin mhux se jkunu qed jużaw apps ta’ contact tracing li permezz tagħhom jidentifikaw persuni li jista’ jkollhom il-mikrobu. Dr Fearne qal li dawn l-apps jistgħu jkunu invażivi għall-privatezza tal-individwi, u għalhekk mhux se jkunu użati sakemm jintemmu l-istudji li għaddejjin fuqhom bħalissa u jkun iċċarat li mhux se jiġu mittiefsa d-drittijiet tal-persuni. Ara wkoll: Għall-ewwel darba ma jinstab l-ebda każ ta’ Covid-19 f’Malta "
2020-04-26,Is-swabs mhux se jsiru mandatorji għall-popolazzjoni ġenerali,https://www.tvm.com.mt/mt/news/is-swabs-mhux-se-jsiru-mandatorji-ghall-popolazzjoni-generali/,"Id-Deputat Prim Ministru u Ministru għas-Saħħa Chris Fearne qal li mhux se jsiru swabs mandatorji fuq il-popolazzjoni ġenerali sakemm ma jkunx hemm testijiet li jagħtu riżultati f’ħin qasir u jkunu kits ta’ min joqgħod fuqhom. Huwa u jwieġeb il-mistoqsijiet tal-ġurnalisti, Dr Fearne qal li swabs huwa importanti li jibqgħu jsiru, u l-awtoritajiet qed jistrieħu fuq il-koperazzjoni tal-pubbliku biex jersaq minn jeddu għat-test jekk iħoss is-sintomi. Dr Fearne stqarr li jixtieq li l-pajjiż ikollu f’idejh rapid tests li jaħdmu iżda qal li dawk disponibbli fis-suq s’issa mhumiex ta’ min joqgħod fuqhom u jistgħu jagħtu riżultat negattiv, meta fil-verità jkun każ pożittiv. Qal li tant huwa hekk li ċertu pajjiżi saħansitra abolixxew dawn it-testijiet, tant kemm mhumiex affidabbli. Ara wkoll: Għall-ewwel darba ma jinstab l-ebda każ ta’ Covid-19 f’Malta "
2020-04-26,Għadu mhux il-waqt li jiġu llaxkati l-miżuri – Id-Deputat PM,https://www.tvm.com.mt/mt/news/ghadu-mhux-il-waqt-li-jigu-llaxkati-l-mizuri-id-deputat-pm/,"Id-Deputat Prim Ministru Chris Fearne għamilha ċara li m’hemmx lok li jibdew jiġu llaxkati xi miżuri minn dawk li hemm imposti biex inaqqsu l-imxija tal-Covid-19. Dan qalu fid-dawl tal-fatt li llum ma kienu rrappurtati l-ebda każijiet ġodda ta’ Covid-19 f’Malta. Dr Fearne qal li bħalissa hemm 162 każijiet attivi f’Malta, minbarra li jaf hemm nies oħrajn fil-komunità li kienu infettati u m’għamlux test, u oħrajn li għad irid joħroġilhom il-virus. Sostna li kemm f’pandemiji tal-passat u anki f’din, rajna li meta tneħħew il-miżuri ta’ distanza soċjali, fil-popolazzjoni reġa’ kien hemm żieda fil-każijiet. Saħaq li l-miżuri jridu jitneħħew b’mod gradwali u intelliġenti, u l-miżuri li ma jitneħħewx għandhom jibqgħu jiġu osservati b’mod sħiħ. Ara wkoll: Għall-ewwel darba ma jinstab l-ebda każ ta’ Covid-19 f’Malta "
2020-04-26,L-età medja tal-każijiet ta’ Covid-19 f’Malta kienet ta’ bejn l-20 u l-35 sena,https://www.tvm.com.mt/mt/news/l-eta-medja-tal-kazijiet-ta-covid-19-fmalta-kienet-ta-bejn-l-20-u-l-35-sena/,"Is-Supretendent tas-Saħħa Pubblika, il-Professur Charmaine Gauci qalet li f’Malta kellna 448 każ ta’ coronavirus. L-ewwel każ kien ġie rreġistrat fis-7 ta’ Marzu 2020. Il-Professur Gauci qalet li f’dan iż-żmien saru aktar minn 28,000 test. Bħal tendenzi barra minn Malta, 60 fil-mija tal-każi ta’ Covid-19 fil-pajjiż huma rġiel u 40 fil-mija huma nisa. L-akbar ammont ta’ każijiet jgħix fiċ-ċentru ta’ Malta. Is-Supretendent tas-Saħħa Pubblika qalet li l-età medja tal-każijiet ta’ Covid-19 f’Malta kienet ta’ bejn l-20 u l-35 sena. Qalet li ma tantx kellna anzjani li ħadu l-virus u dan juri li l-miżuri li ttieħdu biex ikunu protetti l-anzjani, ħadmu. Il-Professur Gauci qalet ukoll li l-maġġoranza tal-każijiet kellhom sintomi ħfief u kienu kkurati f’darhom stess. Qalet li ftit mill-każijiet kellhom bżonn kura fl-isptar u każ wieħed biss li kellu bżonn il-ventilator. Minbarra li ma nstab l-ebda każ ta’ coronavirus, fl-aħħar 24 siegħa ġew dikjarati mfejqa wkoll 33 persuna oħra biex issa l-ammont ta’ persuni li rkupraw mill-Covid-19 f’Malta tela għal 282 ruħ. Il-Professur Gauci qalet li fadal 162 każ attiv nies imfejqa jistgħu imorru lura fil-komunità iżda rridu noqgħodu attenti għaliex ir-riċerka dwar l-immunità għadha mhix ċerta u għalhekk huwa mportanti li l-miżuri jbqgħu jitħarsu.  "
2020-04-26,Għall-ewwel darba ma jinstab l-ebda każ ġdid ta’ Covid-19 f’Malta,https://www.tvm.com.mt/mt/news/ghall-ewwel-darba-ma-jinstab-l-ebda-kaz-ta-covid-19-fmalta/,"F’konferenza tal-aħbarijiet, id-Deputat Prim Ministru Chris Fearne ħabbar li llum ma nstab l-ebda każ ġdid ta’ Covid-19 f’Malta. Din hija l-ewwel darba mindu kien ikkonfermat l-ewwel każ ta’ Covid-19 f’Malta fis-7 ta’ Marzu. Fl-aħħar 24 siegħa, l-awtoritajiet tas-saħħa għamlu 612-il swab test. Dr Fearne ħabbar ukoll li 33 oħra kienu kkonfermati mfejqa. Waqt li rrefera għar-rata ta’ tifrix tal-virus li hija baxxa, qal li qed ikollna iktar nies li jfiqu milli jimirdu. Qal li dawn huma aħbarijiet pożittivi li jagħmluna kburin, għax mhux il-pajjiżi kollha kellhom dawn ir-riżultati. Huwa qal li dawn ir-riżultati huma sforz il-miżuri li ħadu l-awtoritajiet u anki tal-pubbliku li kien responsabbli. Qal li l-awtoritajiet daħħlu miżuri f’waqthom skont l-evidenza xjentifika li kellhomminn żmien għal ieħor. Irnexxielhom ukoll għax għandna sistema tas-saħħa robusta. “Irnexxielna nagħmlu testing, contact tracing b’mod rigoruż, irnexxielna nagħmlu iżolament u żammejna nies fi kwarantina. Dan irridu nibqgħu nagħmluh.” Qal li l-pajjiż irnexxielu wkoll għax il-pubbliku huwa responsabbli u dixxiplinat li qed jisma’ u jaġixxi b’sagrifiċċju. Sostna li l-miżuri u din ir-responsabilità għad hemm lok tagħhom għax il-pandemija madwarna għadha ma spiċċatx. Id-Deputat Prim Ministru qal li fil-jiem li ġejjin se jkunu studjati liema miżuri se jibdew jiġu llaxkati b’mod gradwali. Qal li pajjiżi li naqqsu l-miżuri b’mod mgħaġġel kellhom it-tieni mewġa li kienet qawwija, u għalhekk qal li l-awtoritajiet ħa jibqgħu jimxu fuq pariri bbażati fuq ix-xjenza biex għal darb’ oħra flok tsunami jkollna biss xmara. Ħabbar li fil-jiem li ġejjin l-awtoritajiet se jvaraw ‘app’ biex tgħin persuni jidentifikaw lilhom infushom jekk ikunu f’riskju li jieħdu l-virus. Segwi l-konferenza hawn: Ara wkoll: Għadu mhux il-waqt li jiġu llaxkati l-miżuri – Id-Deputat PM L-età medja tal-każijiet ta’ Covid-19 f’Malta kienet ta’ bejn l-20 u l-35 sena Is-swabs mhux se jsiru mandatorji għall-popolazzjoni ġenerali Kif taħdem l-App tal-Covid-19 li se jkollna f’Malta dalwaqt?  "
2020-04-26,Fil-11.30am: Konferenza mid-Deputat Prim Ministru,https://www.tvm.com.mt/mt/news/fil-11-30am-konferenza-mid-deputat-prim-ministru/,"Dalgħodu d-Deputat Prim Ministru u Ministru għas-Saħħa Chris Fearne se jindirizza konferenza tal-aħbarijiet. Il-konferenza mistennija tibda għall-ħabta tal-11.30am u se tixxandar dirett fuq TVM, Radju Malta, tvm.com.mt u l-paġna ta’ Facebook Television Malta."
2020-04-26,Fl-Ekwador ‘vittma’ tal-Covid-19 tinstab ħajja wara taħwida mill-isptar,https://www.tvm.com.mt/mt/news/fl-ekwador-vittma-tal-covid-19-tinstab-hajja-wara-tahwida-mill-isptar/,"Mara anzjana ta’ 74 sena fl-Ekwador li ġiet iddikjarata mejta bil-coronavirus, instabet ħajja. Il-qraba ta’ Alba Maruri kienu nfurmati bil-mewt tagħha ix-xahar li għadda u aktar tard bagħtulhom id-dar, dak li ntqal kien l-irmied tagħha. Iżda nhar il-Ħamis, is-Sinjura Maruri qamet wara tliet ġimgħat f’koma fi sptar u talbet lit-tobba sabiex jibgħatu għal oħtha. Il-familja tagħha kienu ferħanin se jtiru bl-aħbar iżda baqgħu konfużi dwar ta’ min hu l-irmied li ntbagħatilhom id-dar. L-isptar talab apoloġija għat-taħwida li saret. Is-Sinjura Maruri tgħix fil-belt ta’ Guayaquil, li hija l-epiċentru tal-pandemija fl-Ekwador. Il-Covid-19 ħalla mpatt qawwi fl-Ekwador fejn hemm aktar minn 22,000 każ u kważi 600 ruħ, ġew irrapportati li mietu. Skont il-ġurnal El Comercio, is-Sinjura Maruri iddaħlet l-isptar ix-xahar li għadda b’deni qawwi u bi qtugħ ta’ nifs. Fis-27 ta’ Marzu, l-isptar avża lill-qraba tagħha li Alba Maruri mietet. Huma kienu murija katavru fil-kamra mortwarja tal-isptar iżda minn distanza minħabba l-biża li jinfirex il-virus. In-neputi tas-Sinjura Maruri, Jaime Morla qal lill-uffiċjali tal-isptar li jaħseb li l-katavru huwa ta’ zitu għax kellu l-istess xagħar u l-istess lewn tal-ġilda bħal zitu. Il-katavru ttieħed sabiex ikun ikkremat u l-irmied intbagħtu lill-familja. Iżda l-Ħamis, is-Sinjura Maruri qamet minn koma u qalet lit-tobba x’kien jisimha. Hija tagħthom in-numru tat-telefon tad-dar tagħha u talbet biex isir kuntatt m’oħtha Aura biex tmur għaliha l-isptar. Tim mill-isptar żar lill-familja u talab apoloġija. El Comercio rrapporta li fl-isptar kien hemm ħafna ġenn minħabba l-ammont kbir ta’ każi ta’ coronavirus u mwiet. Oħtha Auro kienet irrapportata li qalet li dan huwa miraklu għaliex għal kważi xahar kienu ħasbu li mietet u issa għandhom l-irmied ta’ xi ħadd ieħor."
2020-04-26,AĠĠORNAT: 18 immultati wara li nqabdu f’festin – instabet ukoll id-droga,https://www.tvm.com.mt/mt/news/jinqabdu-jaghmlu-festin-mal-lejl-16-immultati-fdaqqa/,"18-il persuna ġew immultati f’salt wieħed wara li nqabdu fil-fatt mill-Pulizija jixxalaw waqt festin fl-inħawi tal-White Rocks, f’Baħar iċ-Ċagħaq. Fi stqarrija l-Pulizija qalet li rċeviet rapport għall-ħabta tat-3.30am li kien hemm diversi vetturi pparkjati u li x’aktarx kien għaddej festin. Pulizija mill-Għassa ta’ San Ġiljan marru fuq il-post u semgħu mużika minn ġo xi kmamar, fejn daħlu u sabu 18-il persuna, li jinkludu l-organiżżatur u d-DJ. Il-Pulizija tad-Distrett għamlu tfixxijiet u sabu basket li kien fih borża b’pilloli suspettata droga ecstasy, kif ukoll miżien u xafra moħbija fuq raġel ta’ 25 sena, u droga suspettata kannabis fuq mara ta’ 36 sena. Il-Pulizija kellha suspett li hemm iżjed droga moħbija u għalhekk issejħu fuq il-post membri tas-Sezzjoni tal-Klieb tal-Pulizija fejn minn tfittxjiet li saru, instabet iżjed droga suspettata ħaxixa tal-kannabis, raża tal-cannabis u bott bi traċċi ta’ droga suspettata kokaiana. Il-persuni kollha ttieħdu fl-Għassa ta’ San Ġiljan għal aktar investigazzjonijiet fejn saru aktar tfittxijiet fuq il-persuni arrestati. Waqt dawn it-tfittxijiet, fuq tliet irġiel ta’ 26, 28 u 31 sena, irriżultaw fis-sejba ta’ aktar droga suspettata kannabis. Il-persuni li nsabet id-droga fuqhom qed jinżammu taħt arrest, filwaqt li l-persuni l-oħra ġew infurmati li ser ikunu qed jiġu mħarrka b’rabta ma’ ksur ta’ avviżi legali. Bil-każ ġiet infurmata l-Maġistrat tal-Għassa Audrey Demicoli, li ordnat li ssir inkjesta u ħatret diversi esperti sabiex jassistuha. L-investigazzjonijiet tal-Pulizija għadhom għaddejjin. Sadanittant, dwar dan il-każ ikkummenta l-Ministru għall-Intern u s-Sigurtà, Byron Camilleri, fejn waqt li radd ħajr lill-pulizija li qed jaħdmu mingħajr waqfien, appella lin-nies biex ma jiħdux il-liġi b’idejhom, u jistennew li jkunu l-awtoritajiet tas-saħħa li jgħidulna meta nistgħu nnaqqsu l-miżuri."
2020-04-26,Fil-Belarus ifeġġ il-coronavirus f’orfanatrofju għal tfal b’diżabilità,https://www.tvm.com.mt/mt/news/fil-belarus-ifegg-il-coronavirus-forfanatrofju-ghal-tfal-bdizabilita/,"Il-coronavirus feġġ f’orfanatrofju għal tfal b’diżabilità fil-Belarus u s’issa nfetta minn tal-anqas 23 persuna. Fl-orfanatrofju Vesnova fid-distrett ċentrali ta’ Hlusk jgħixu 174 bejn tfal u adoloxxenti b’diżabilità severa u b’sistema baxxa ta’ immunità. Sal-Ħamis, irriżultaw pożittivi għall-Covid-19, 10 membri tal-istaff u 13-il tifel u tifla. L-orfanatrofju appella lill-Gvern tal-Belarus sabiex jirreloka lil dawk morda f’lukandi u f’akkomodazzjoni oħra. L-orfanatrofju għandu l-appoġġ finanzjarju tal-għaqda tal-karità Irlandiża Chernobyl Children International u jieħu ħsieb lit-tfal abbandunati jew dawk li l-ġenituri tagħhom huma foqra wisq biex irabbuhom. Il-fundatriċi tal-għaqda, Adi Roche qalet li s-sitwazzjoni fl-orfanatrofju hija “kritika” u li xi tfal huma “morda ħafna.” Żiedet li l-orfanatrofju ħa miżuri biex jipproteġi lil dawn it-tfal iżda ffaċċja diffikultajiet għax jgħixu f’kundizzjonijiet iffullati f’dormitorji. Qalet li m’hemmx pilloli għal kotra l-uġigħ jew mediċini għal kontra s-sogħla u tinsab imħassba għaliex is-severità tad-diżabilità tat-tfal tfisser li ċ-ċans tagħhom li jirkupraw mill-virus huwa baxx. L-awtoritajiet fil-Belarus ikkonfermaw li feġġ il-virus f’orfanatrofju iżda ma żvelawx l-ammont ta’ persuni nfettati. S’issa fil-Belarus skont informazzjoni minn Johns Hopkins University, kien hemm 8,773 każ ta’ Covid-19 li minnhom mietu 67 persuna."
2020-04-26,Il-lukanda f’Għawdex hi adegwata għall-anzjani – pariri biex jitjieb is-servizz,https://www.tvm.com.mt/mt/news/il-lukanda-fghawdex-hi-adegwata-ghall-anzjani-pariri-biex-jitjieb-is-servizz/,"Investigazzjoni li saret mill-Awtorità ta’ Standards ta’ Ħarsien Soċjali tikkonferma li l-lukanda f’Għawdex hija adegwata biex tilqa’ lill-anzjani li ġew trasferiti fiha minn Sala Sant’ Anna fl-Isptar Ġenerali t’Għawdex. Dan intqal fi stqarrija maħruġa mill-Ministeru għall-Familja, Drittijiet tat-Tfal u Solidarjetà Soċjali, li jiġbor fi ħdanu s-Segretarjat Parlamentari għall-Anzjanità Attiva. L-investigazzjoni saret wara l-allegazzjoni li l-familji kienu xxukkjati bil-kundizzjonijiet fil-lukanda, fosthom li l-kmamar huma wisq żgħar għal żewġ pazjenti, il-kurituri u l-lift huma żgħar ukoll, l-istruttura tal-kamra, l-istretchers bir-roti ma jgħaddux mil-bibien, inċertezza dwar jekk is-siġġu tar-roti jistax jimmanuvra fil-lifts u l-kmamar, u li l-lifter ma joqgħodx fil-kmamar. Fl-istqarrija ngħad li Steward Health Care ngħatat liċenzja ta’ emerġenza mill-Awtorità ta’ Standards ta’ Ħarsien Soċjali minħabba ċ-ċirkustanzi eċċezzjonali li ġabet magħha l-Covid-19. Steward Health Care talbet din il-liċenjza ta’ emerġenza bil-għan li tkun tista’ titrasferixxi l-pazjenti mill-Isptar Ġenerali ta’ Għawdex għad-Downtown Hotel. L-investigazzjoni ikkonkludiet li l-kmamar jistgħu jakkomodaw żewġ persuni, is-siġġu tar-roti jista’ jimmanuvra fil-kurituri u l-kmamar, il-mezzi ta’ rfigħ tar-residenti qed jintużaw fil-kmamar meta dan ikun meħtieġ, il-mediċina qed tkun maħżuna b’mod sigur, u l-professjonisti tas-saħħa qed jipprovdu l-istess livell ta’ kura li kienu jipprovdu fis-Sala ta’ Sant’Anna. Intqal li l-Awtorità qed tiżgura wkoll li l-pjanijiet ta’ kontinġenza u l-proċeduri meħtieġa huma kollha fis-seħħ, u fl-istess waqt għamlet rakkomandazzjonijiet biex is-servizz jitjieb. Dawn jinkludu żieda fil-komunikazzjoni permezz ta’ video calls bejn l-anzjani u l-qraba tagħhom, li jiġi żgurat li s-servizz jinkludi programm strutturat ta’ attivitajiet varji, u li jiġi żgurat ukoll li kull resident ikollu spazju adegwat biex ikun jista’ jerfa’ l-affarijiet personali tiegħu. Intqal li l-Awtorità ta’ Standards ta’ Ħarsien Soċjali se tkun qed tagħmel żjarat ta’ spezzjoni oħrajn fil-ġranet li ġejjin, biex tara illi dawn in-nuqqasijiet jiġu indirizzati."
2020-04-26,"Aġġornat: Wara sitt ġimgħat maqfulin, it-tfal Spanjoli ħarġu",https://www.tvm.com.mt/mt/news/wara-sitt-gimghat-maqfulin-tfal-spanjoli-jistghu-johorgu-izda-mhux-kollha/,"F’diversi nħawi fi Spanja, il-familji bit-tfal ħarġu. Diversi ritratti u filmati fuq il-media soċjali juru li n-nies ħarġu bi ħġarhom. Sitt ġimgħat wara li l-Gvern Spanjol ħabbar lockdown fil-pajjiż, mil-lum tfal taħt l-14-il sena jistgħu joħoġu għal siegħa kuljum bejn id-9am u d-9pm. Intant, illum Spanja rreġistrat l-inqas għadd ta’ mwiet mill-20 ta’ Marzu 2020, b’288 fatalità. Aktar kmieni: Minn meta l-Gvern Spanjol ħabbar lockdown fi Spanja f’nofs Marzu minħabba l-pandemija, xi tfal ma ddejqux li ma kinux se jmorru l-iskola għal ftit jiem. Sitt ġimgħat wara, l-Gvern Spanjol ħabbar li tfal taħt l-14-il sena jistgħu joħoġu għal siegħa kuljum bejn id-9am u d-9pm iżda mhux f’distanza ta’ aktar minn kilometru minn fejn jgħixu. Roti u skateboards, fost oħrajn huma permissibli iżda l-parks pubbliċi se jibqgħu magħluqin. Il-bqija tal-miżuri tal-lockdown se jibqgħu fis-seħħ għalissa bil-Gvern Spanjol mistenni jħabbar tnaqqis f’xi miżuri oħra għal nofs Mejju. Huwa stmat li fi Spanja hemm mas-6.3 miljun tifel u tifla li għandhom 14-il sena jew inqas. Adoloxxenti ta’ 15-il sena jew aktar, għalissa se jkollhom jibqgħu ġewwa. Psikoloġi laqgħu l-miżuri li ħabbar il-Gvern Spanjol għat-tfal żgħar u qalu li siegħa barra kuljum tgħin lis-saħħa mentali tat-tfal żgħar. Sa ftit tal-ġranet ilu, il-Gvern Spanjol kien ikkritikat għax l-annimali domestiċi kienu aktar ħielsa mit-tfal għaliex per eżempju l-klieb setgħu jinħarġu barra iżda t-tfal le."
2020-04-26,ARA: Taħmi l-ħelu għall-ħaddiema li qed jissieltu kontra l-Covid-19,https://www.tvm.com.mt/mt/news/ara-tahmi-l-helu-ghall-haddiema-li-qed-jissieltu-kontra-l-covid-19/,"It-tifla tal-Prim Ministru, Giorgia Mae, flimkien ma’ ommha Lydia, middet idejha fil-kċina biex taħmi xi ħaġa ħelwa għall-ħaddiema li qed jissieltu kuljum kontra l-Covid-19. Giorgia Mae u Lydia Abela żaru lill-ħaddiema tal-Isptar Mater Dei u tad-Diviżjoni tat-Tindif u Manutenzjoni biex iroddulhom ħajr għad-dedikazzjoni li qed juru fix-xogħol tagħhom f’dan iż-żmien ta’ sfida. Giorgia qassmet pakketti tal-ħelu u gallettini li ppreparat hi stess bl-għajnuna ta’ ommha u pastiċċiera professjonali. Giorgia qalet li riedet tagħmel xi ħaġa żgħira biex tirringrazzja lil dawn l-eroj tal-kuraġġ li qed juru; ġest li ġie apprezzat mill-ħaddiema kollha. Dr Abela qalet li, waqt li ħafna minna qed nintalbu nibqgħu d-dar biex ma nimirdux bil-Covid-19, dawn il-ħaddiema qed jagħmlu minn kollox lejl u nhar biex jieħdu ħsiebna."
2020-04-26,Jixtieq li la tgħaddi l-COVID-19 isir il-pellegrinaġġ li jfakkar in-nies li kienu mietu bil-pesta,https://www.tvm.com.mt/mt/news/ghandu-xewqa-li-la-tghaddi-l-covid-19-jsir-il-pellegrinagg-li-jfakkar-in-nies-li-kienu-mietu-bil-pesta/,"Bejn l-1813 u l-1837 Malta esprejenzat l-effetti koroh ta’ żewġ pandemiji; il-pesta u l-kolera li ħasdu l-ħajja t’eluf. Il-memorja tagħhom hija mfakkra f’bosta lokalitajiet fosthom fir-raħal pittoresk tal-Kalkara fejn raġel devot għall-Erwieħ ta’ Wied Għammieq li mietu bil-kolera għandu x-xewqa li jsir pellegrinaġġ fil-Kalkara. Din mhux l-ewwel darba li l-poplu Malti ġarrab it-tbatija tal-mard infettiv. Fl-1813 Malta kienet inħakmet mill-pesta li ħalliet mal-4,500 ruħ mejta kważi 5% tal-popolazzjoni ta’ dak iż-żmien. tr-riċerkatriċi Fiona Vella spjegat ma’ Television Malta, li minkejja il-prekawzjonijiet li kienu ordnati mil-awtoritajiet, il-pesta xorta nfirxet. “Tagħmel x’tagħmel xi ħadd dejjem jirnexxielu jiskappalek. Fil-fatt il-pesta tal-1813 kienet bdiet b’dan il-mod, għaliex kien ġie bastiment li kellu l-marda fuqu suppost kellu jinħaraq, iżda żammuh xi ħadd telgħa fuqu u min hemm mexxa l-marda f’Malta.” Fost it-tifkiriet ta’ dik l-pesta fil-mużew tas-Santwarju ta’ Ħaż-Żabbar għad hemm il-karru li kienu jġorru bih il-vittmi tal-pesta. 24 sena wara Malta nħakmet mill-Kolera li bdiet fil-Furjana u nfirxet bħan-nar. Minkejja li l-flaġell ta’ dahri hu kapitlu iswed u importanti fl-istorja ta’ pajjiżna, minsija huma d-diversi t-tifkiriet ħajjin li nsibu fl-ibliet u r-rħula Maltin fosthom iċ-Ċimiterju ta’ Wied Għammieq fil-Kalkara li jingħad li l-vittmi saħansitra l-vittmi tal-kolera ndifnu ħajjin. Is-sinjura Vella qalet li peress l-Maltin bdew imutu bil-gżuż, il-vittmi bdew jindifnu f’diversi nħawi mwarrba fosthom fit-tarf tal-Kalkara. “Hemm xniegħat li jgħidu li ċetu nies fil-ġenn ma kinux qed jirrealizzaw li kienu għadhom ma mitux u kienu jidfnuhom mal-bqija, bil-ġiri qrid tan-nies isejħu għal għajjut biex joħorġuhom minn hemm taħt.” Biex jitfakkru dawn l-vittmi u l-eposodji suwed tal-mard infettiv kull sena għadu jsir pellegrinaġġ għall-Erwieħ ta’ Wied Għammieq. Toni Balzan devot tal-erwieħ minsija qal ma’ Television Malta li kuljum qiegħed jiġi f’dan iċ-ċimiterju b’wiegħda. “Ħassejt li kelli nagħmel din il-wiegħda f’isem il-Kalkariżi kollha biex meta jgħaddi dan kollu nerġgħu nagħmlu pellegrinaġġ mill-Knisja s’hawnhekk kif kien isir qabel u nitolbu biex kollox jerġa jiġi għan-normal”. Qal li fi żminijiet ta’ tiġrib trid tistaqsi lil imġarrab biex issib s-sabar."
2020-04-25,ESKLUSSIVA: Ir-rata ta’ infezzjoni minn persuna għall-oħra tinżel għal 0.5,https://www.tvm.com.mt/mt/news/esklussiva-ir-rata-ta-infezzjoni-minn-persuna-ghall-ohra-tinzel-ghal-0-5/,"F’Malta, kompliet ix-xejra pożittiva fit-tnaqqis ta’ rata ta’ infezzjoni tal-Coronavirus minn persuna għall-oħra. Analiżi xjentifika mill-istatistiku Vincent Marmara kompliet tagħti stampa inkoraġġanti, iżda Dr Marama qal li f’każ li jibdew jitnaqqsu xi restrizzjonijiet, l-awtoritajiet iridu jibqgħu b’seba’ għajnejn f’kull jum fuq ir-rata ta’ infezzjoni biex tiġi evitata t-tieni mewġa, bħalma qed jiġri f’pajjiżi oħra. Issukktaw il-kalkoli matematiċi mill-istatistiku Vincent Marmara li juru li seba’ ġimgħat mill-bidu tal-imxija tal-Coronavirus f’Malta, it-trasmissjoni tal-virus minn persuna għall-oħra kompliet tonqos din il-ġimgħa. ”Ir-reproduction ratio ta’ Malta bħalissa huwa 1 is to 0.54. Persuna waħda qed titrażmetti lil nofs persuna oħra. Jew fi kliem aktar sempliċi. Jekk għandek żewġ min-nies li għandhom il-virus, huwa wieħed biss minnhom li jittrażmetti dan il-virus lil ħaddieħor.” Meta qabbel ir-rata ta’ infezzjoni fis-seba’ ġimgħa tal-imxija f’Malta mal-istess ġimgħa ta’ pajjiżi oħra, Dr Marmara ikkonkludu li r-restrizzjonijiet li saru f’Malta ħadmu tajjeb. ”Eżempju r-Renju Unit, fis-seba’ ġimgħa tagħhom, hemmhekk ir-reproduction ratio tagħhom kien ta’ madwar 2, Spanja madwar 2 ukoll u l-Italja – reproduction ratio ta’ 1.5.” Dr Marmara qal li sakemm għad hemm każi fil-komunità, żgħar kemm huma żgħar in-numri, xorta s-sitwazzjoni trid tittieħed b’kawtela. Qal li meta jasal il-mument li jitnaqqsu l-miżuri, ir-rati ta’ infezzjonijiet minn persuna għall-oħra jridu jiġu analizzati bir-reqqa biex tkun evitata t-tieni mewġa. ”Wieħed importanti li jifhem eżattament ir-reproduction ratio ġurnata b’ġurnata, ħalli wieħed ikun jista’ jsegwi dawn il-miżuri x’impatt qed iħallu fil-komunità ħalli naċċertaw li dan ir-reproduction ratio jinżamm taħt kontroll ukoll u permezz ta’ dan ir-reproduction ratio jinżamm taħt kontroll inkunu qed naċċertaw li jkollna viżibilità aktar ċara ta’ dak li qed jiġri fil-komunità u allura jirnexxielna nżommu l-każijiet kemm jista’ jkun baxxi.” Fis-seba’ ġimgħa tal-pandemija f’Malta kienu rrappurtati 26 każ ta’ Coronavirus f’Malta, 13-il każ iktar mill-ewwel ġimgħa tal-pandemija u ħames darbiet inqas mill-ħames ġimgħa li fiha kienu irrappurtati l-akbar numru ta’ każijiet. Mill-448 każ li kellna f’Malta, 266 kienu rġiel u 182 kienu nisa."
2020-04-25,20 persuna mmultati wara li nqabdu fi gruppi ta’ aktar minn 3,https://www.tvm.com.mt/mt/news/20-persuna-mmultati-wara-li-nqabdu-fi-gruppi-ta-aktar-minn-3/,"20 persuna ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fil-589 spezzjoni li saru fl-aħħar 24 siegħa. L-awtoritajiet wettqu aktar minn għoxrin elf spezzjoni mindu bdiet tiġi infurzata l-kwarantina obbligatorja. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet.  "
2020-04-25,“Fil-minuta l-iktar fil-bżonn tal-papà ma kontx hemmhekk” – bint li tilfet lil missierha fi żmien il-COVID-19,https://www.tvm.com.mt/mt/news/fil-minuta-l-iktar-fil-bzonn-tal-papa-ma-kontx-hemmhekk-bint-li-tilfet-lil-missierha-fi-zmien-il-covid-19/,"Mis-swali tal-maternità saċ-ċimiterji, ir-restrizzjonijiet tal-pandemija qegħdin joħonqu l-emozzjonijiet anke f’dawn l-okkażjonijiet rari.  Ftit iktar minn ġimgħa ilu, Maria Falkowski tilfet lil missierha, Alberto. B’għafsa ta’ qalb qalet li minħabba ċ-ċirkostanzi tal-pandemija, il-qraba tal-anzjan ma kinux preżenti fl-aħħar seba’ ġimgħat ta’ ħajtu. “Fil-minuta l-iktar fil-bżonn tal-papà ma kontx hemmhekk allura tħoss qisek li għadu kapitlu li ma stajtx tagħlqu, almenu mhux kif xtaqt – mhux kif bniedem jixtieq. Meta tkun close ma’ persuna, inti tkun trid li żżomilhom idejhom il-ħin kollu, li tgħidilhom kemm tħobbhom, li timsħilhom wiċċhom – li huma jkunu jħossu li mhumiex waħdihom.” Qalet li d-dimensja f’missierha kompliet tagħmilha iżjed diffiċli biex jifhem għalfejn qrabatu ma baqgħux iżuruh. “Filli kuljum jiġi xi ħadd u jqatta’ l-ħin miegħu, u f’daqqa waħda ma ġie ħadd iżjed – dik kiefra.” Qalet li l-pandemija m’għenitx lanqas fl-aħħar tislima għax id-difna saret b’talba mil-qassis u mingħajr quddiesa kif is-soltu issir waqt li fiċ-ċimiterju bil-miżuri ta’ bħalissa kienu biss ħames persuni li setgħu jattendu għad-difna. Xanthe’ Schembri, psikoterapista, qalet li dan kollu qed iħalli vojt fil-qraba li jista’ jkollu effetti psikoloġiċi. “Il-fatt li ma tistax tixxerja dawk l-emozzjonijiet li għandek f’funeral, qisu s-sensittività, l-emozzjonijiet, il-biki, it-tgħanniq, li f’daqqa waħda sar kollox b’mod individwali anke l-qraba stess ma jistgħux jgħannqu lil xulxin iżda kollox bid-distanza li ġġib magħha iktar toqol magħha.” Il-psikoterapista qalet li għalkemm dan huwa mument diffiċli għal min iġarrab telfa, il-bniedem irid isib il-kuragg biex jadatta għal sitwazzjonijiet diffiċli wkoll u l-ħajja tal-persuna li tkun ġiet nieqsa tiġi ċċelbrata wara li jgħaddu dawn iż-żminijiet diffiċli."
2020-04-25,Jipprovdi nofstanhar bi tbissima għal għadd ta’ anzjani,https://www.tvm.com.mt/mt/news/jipprovdi-nofstanhar-bi-tbissima-ghal-ghadd-ta-anzjani/,"Minkejja li dalgħodu ħarġet xemx tiżreġ bosta minna għażilna li nibqgħu miġburin id-dar hekk kif hekk jitlob il-mument straordinarju li ninsabu fih f’dawn il-jiem. Għal bosta persuni li jinsabu f’xi dar tal-anzjani madwar il-gżejjer Maltin, iridu jew ma jridux, dik hi r-realtà – kuljum preċett imgeddsin ġewwa. Dalgħodu, il-kantant Frank O’neill mgħammar b’kitarra u b’mikrofonu żar ir-residenza tal-anzjani Zammit Clapp bil-għan li jqatta’ ftit ħin ta’ briju mal-bosta anzjani t’hemm. Billi żamm id-distanza meħtieġa minnhom, fuq in-noti ta’ għadd ta’ kanzunetti tipiċi Maltin il-kantant irnexxielu jipprovdi ‘l bosta nofstanhar bi tbissima."
2020-04-25,17-il carer jingħalqu f’Dar Arka u Dar il-Ġublew tal-Ħniena biex jipproteġu lir-residenti,https://www.tvm.com.mt/mt/news/17-il-carer-jinghalqu-fdar-arka-u-dar-il-gublew-tal-hniena-biex-jipprotegu-lir-residenti/,"Sbatax-il carer tal-Fondazzjoni Arka f’Għawdex aċċettaw it-talba li jingħalqu f’Dar Arka u Dar il-Ġublew tal-Ħniena biex jipproteġu aħjar lir-residenti b’diżabbilità, u għalhekk meqjusa bħala vulnerabbli għall-virus. Il-Fondazzjoni Arka, li f’Għawdex tmexxi Dar Arka u Dar il-Ġublew tal-Ħniena li tilqa fihom persuni b’diżabiltà. F’Dar Arka jgħixu 20 resident, waqt li f’Dar il-Ġublew tal-Ħniena hemm ħames residenti oħra li jgħixu ħajja indipendenti. Kif spjega l-Assistent Direttur ta’ Fondazzjoni Dun Michael Galea, minħabba l-pandemija, ittieħdet id-deċiżjoni li l-carers li kienu lesti jaċċettaw, jibqghu jgħixu mar-residenti. “Fuq pariri li tawna mid-Dipartiment tas-Saħħa qalulna li jkun għaqli li Dar Arka billi għandna persuni b’diżabbilità li huma meqjusa bħala l-iktar vulnerabbli, tkun xi ħaġa għaqlija jekk isir lock in, jiġifieri għandna ammont ta’ ħaddiema li jingħalqu ġewwa għall-perjodu ta’ żmien mar-residenti biex hekk innaqqsu kemm jista’ jkun ir-riskju li jidħol il-virus, għalhekk il-Ħamis 16 ta’ April bdejna dan il-lock in. Qabel mal-ħaddiema ngħalqu ġewwa għamilnilhom is-swab sabiex inkunu ċerti li dan il-virus kemm jista’ jkun nbegħduh mir-residenti tagħna.” B’dan l-arranġament seba’ carers f’Dar Arka ngħalqu ġod-dar għal tliet ġimgħat, waqt li seba’ oħra jidħlu flokhom għat-tliet ġimgħat ta’ wara. F’Dar il-Ġublew tal-Ħniena mbagħad se jitqassmu 3 carers biex jieħdu ħsieb lir-residenti li jgħixu hemm. Dun Michael qal li l-pandemija xxutat l-għotjiet ta’ flus li l-Fondazzjoni tirċievi biex tmexxi dawn id-djar li jeħtieġu miljun ewro u nofs fis-sena. “Nista’ ngħid li donazzjonijiet f’ikel u prodotti tal-ikel baqgħu ġejjin u minn hawn nixtieq nirringrazzja lil diversi kumpaniji u individwi….. Inħeġġeġ lil dawk kollha li jistgħu biex lilna u djar bħalna f’dan iż-żmien diffiċli li għaddejjin minnu ma jinsewniex għax aħna rridu nkomplu bil-ħidma tagħna b’risq dawk l-iktar vulnerabbli fis-soċjetà tagħna”."
2020-04-25,Jekk għandek allerġija qawwija ċempel il-111,https://www.tvm.com.mt/mt/news/jekk-ghandek-allergija-qawwija-cempel-il-111/,"Il-Professur Gauci, waqt konferenza stampa dwar il-Covid-19 f’Malta, qalet li min qed ibati minn allerġiji qawwija aktar mis-soltu jċempel il-111. Hija qalet ukoll li min ibati mill-allerġiji u qed jesperjenza wkoll sintomi differenti minn dawk tas-soltu għandu jinforma lill-awtoritajiet. Dan għandu jsir biex jiġi żgurat li dawn mhumiex sintomi tal-Covid-19. Segwi l-konferenza stampa hawn;"
2020-04-25,"Każ ġdid ta’ Covid-19, ifiqu 26 persuna oħra",https://www.tvm.com.mt/mt/news/kaz-gdid-ta-covid-19-ifiqu-26-persuna-ohra/,"Illum kien ikkonfermat każ ġdid  ta’ Covid-19 f’Malta minn 559 swab li saru, biex it-total ta’ persuni li rriżultaw pożittivi laħaq l-448. Fil-konferenza tal-aħbarijiet, is-Supretendent tas-Saħħa, Charmaine Gauci qalet li 26 persuna oħra fiequ, b’hekk s’issa fiequ 249. Il-Professur Gauci qalet li n-numru tal-imfejqa qegħdin dejjem jiżdiedu speċjalment fost pazjenti ta’ età żgħira u sforz il-ħidma li kienet qed issir. Ilbieraħ saru 559 swab tests fejn ħareġ l-uniku każ ġdid tal-lum li huwa raġel ta’ 52 sena li ħarġulu s-sintomi fit-22 t’April. Ir-raġel kellu kuntatt mal-membri tal-familja tiegħu u għalhekk qed isir contact tracing magħhom. Meta tqis il-pazjenti mfejqa u dawk l-4 anzjani li mietu bil-Covid-19, issa fadal 195 każ attiv.   Għalkemm il-każijiet ġodda ta’ Covid-19 huma baxxi ferm, il-Professur Gauci qalet li xorta waħda rridu nżommu  l-kawtela u nnaqqsu l-fatt li persuni jiltaqgħu ma’ xulxin. Hija appellat lill-pubbliku biex iżomm qrib biss ma’ persuni tal-membri tal-familja biss. Mistoqsija minn Television Malta jekk persuni li jirriżultaw fil-pożittiv mingħajr ma juru sintomi jistgħux jiżviluppaw sintomi aktar tard, il-Professur Gauci qalet li l-awtoritajiet jibqgħu jsegwu dawn il-persuni. Żiedet tgħid li skont riċerka internazzjonali, sa nofs il-każijiet pożittivi jistgħu jkunu bla sintomi."
2020-04-25,Fin-12.30: Is-Supretendent tas-Saħħa Pubblika tindirizza konferenza dwar Covid-19,https://www.tvm.com.mt/mt/news/fin-12-30-is-supretendent-tas-sahha-pubblika-tindirizza-konferenza-dwar-covid-19-4/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-25,Liema huma l-ewwel miżuri li jistgħu jibdew jitneħħew?,https://www.tvm.com.mt/mt/news/liema-huma-l-ewwel-mizuri-li-jistghu-jibdew-jitnehhew/,"Għal dawn l-aħħar jiem il-każijiet tal-imxija tal-Coronavirus f’Malta kienu ftit, bil-bieraħ, għall-ewwel darba, kien hawn aktar nies imfejqa milli morda b’dan il-virus. Sal-bulettin mediku tal-bieraħ 223 persuna fiequ mill-virus u 221 għadhom morda b’dan il-virus. Minkejja dan, sfortunatament, ftit tal-ħin ilu għadha kemm ħarġet l-aħbar li r-raba’ persuna tilfet ħajjitha kawża tal-COVID-19. Il-mistoqsija tiġi waħedha jekk wasalx iż-żmien li l-pajjiż jibda jerħi ftit mill-miżuri li ħa biex jilqa’ għal din l-imxija. Ilbieraħ fil-programm Xarabank, id-Deputat Prim Ministru u Ministru għas-Saħħa, Chris Fearne qal li minkejja li l-figuri huma baxxi l-mikrobu għadu magħna u għadu bħalma kien u għadu infettiv. Huwa ta l-ewwel indikazzjoni ta’ kif il-pajjiż jista’ jerħi bil-mod il-mod uħud mill-miżuri. Dr Fearne nnota li l-figuri ta’ każijiet ġodda huma baxxi għax il-poplu qed josserva l-miżuri li implimenta l-Gvern sabiex jilqa’ għall-virus. Tenna li l-problema mhux solvuta iżda tinsab taħt kontoll. Qal li jekk ma nibqgħux insegwu l-miżuri l-virus jgħolli rasu u jibda jinfirex. “Sakemm ikollna l-vaċin irridu nibqgħu nirrispettaw il-virus għax jekk inkunu arroganti miegħu jegħlibna” qal Dr Fearne. Madankollu jekk in-numri jibqgħu żgħar għal ġranet li ġejjin, il-Ministru Fearne qal li “se naslu f’punt, b’pass ta’ nemla, li se nkunu nistgħu nirrilaxxaw ftit mill-miżuri”. Spjega li l-ewwel miżuri li jiġu rilaxxati għandhom x’jaqsmu mas-saħħa stess. Dr Fearne spjega li bħala miżuri sabiex nilqgħu l-virus kellhom jittieħdu xi miżuri fil-qasam tas-saħħa fosthom naqsu l-operazzjonijiet, l-MRI, l-ultrasounds, screening u servizzi fil-komunità. Qal li huwa importanti li meta jibdew jitnaqqsu l-miżuri dawn ikunu fost l-ewwel li jidħlu lura. Kompla jispjega li jekk se nħallu fit-tul mingħajr dawn is-servizzi se naffaċċjaw problemi oħra relatati mas-saħħa. Dwar kif se jiġu rilaxxati l-miżuri, Dr Fearne spjega li meta titneħħa miżura wieħed irid iħalli ftit ġimgħat biex jara l-impatt tagħha fuq is-soċjetà u jekk jiżdiedux il-każijiet bl-imxija tal-COVID-19. Qal li jekk l-għadd ta’ nies li jimirdu b’dan il-virus jiżdied b’mod allarmanti dawk il-miżuri li jkunu tneħħew jerġgħu jiġu implimentati. Dwar is-sajf, Dr Fearne spjega li għadu ‘l bogħod u wieħed ma jistax jiddeċiedi fit-tul għax ma nafux x’se jiġri minn ġimgħa għal oħra. Għal darb’oħra fakkar li li l-virus għadu jħuf magħna u tenna biex ħadd ma jieħu r-riedni f’idejh għax dak li rbaħna f’dawn il-ġranet b’tant sagriffiċju nitilfuh f’ħakka t’għajn. Tista’ ssegwi l-intervista mad-Deputat Prim Ministru u Ministru għas-Saħħa, kif ukoll il-programm Xarabank minn hawn.  "
2020-04-25,Anzjana ta’ 96 sena r-raba’ vittma tal-Covid-19 f’Malta,https://www.tvm.com.mt/mt/news/anzjana-ta-96-sena-r-raba-vittma-tal-covid-19-fmalta/,"Anzjana ta’ 96 sena hija r-raba’ vittma tal-Covid-19 f’pajjiżna. Din l-aħbar ġiet ikkonfermata mill-Ministeru għas-Saħħa fi stqarrija fejn qal li l-anzjana, li kienet qed tingħata kura fl-Isptar Mater Dei, kellha kumplikazzjonijiet oħrajn tas-saħħa. Hija ġiet ikkonfermata pożittiva għal-Covid-19 fis-16 ta’ April wara li kienet ddaħħlet fl-isptar Mater Dei. L-anzjana mietet fl-Isptar Mater Dei, matul il-lejl. Il-Ministeru għas-Saħħa filwaqt li jagħti l-kondoljanzi lill-familjari tal-anzjana, mill-ġdid jappella biex il-poplu jibqa’ jsegwi l-appelli tad-Dipartiment tas-Saħħa."
2020-04-25,‘Malta eżemplari’ – l-Investment Migration Insider janalizza l-ħidma globali kontra l-Covid-19,https://www.tvm.com.mt/mt/news/malta-ezemplari-l-investment-migration-insider-janalizza-l-hidma-globali-kontra-l-covid-19/,"Malta ta eżempju għal pajjiżi oħra f’dak li għandu x’jaqsam mal-istrateġiji u ttestjar biex tiġi kkontrollata l-imxija tal-Covid-19. Dan qalu l-Investment Migration Insider f’rapport li ħareġ ftit tal-jiem ilu fejn analizza kif bosta pajjiżi ntlaqtu bil-Coronavirus u x’għamlu l-awtoritajiet biex żammew is-sitwazzjoni taħt kontroll. Fir-rapport, l-Investment Migration Insider qal li l-fatt li Malta hija gżira żgħira kienet ta’ vantaġġ biex tiġi kkontrollata l-imxija anke meta wieħed iqis li l-popolazzjoni hija kbira għaċ-ċokon tal-pajjiż. F’dak li għandu x’jaqsam ma’ ttestjar, Malta kienet l-aqwa fost il-pajjiżi kollha milquta mill-coronavirus hekk kif skont l-istatistika, 1 minn kull 20 fil-popolazzjoni ġie ttestjat. Fid-Dinja 3 pajjiżi oħra biss, li huma l-Iżlanda, il-Gżejjer Faroe u l-UAE, li kwazi kollha kemm huma għandhom popolazzjonijiet ħafna iżgħar minn ta’ Malta, ittestjaw il-biċċa l-kbira tar-residenti tagħhom. Barra minn hekk, ir-rapport isemmi wkoll l-ammont żgħir ta’ mwiet (3 imwiet) f’Malta li ddeskrivietu bħala rebħa kbira kontra l-virus. Ir-rapport ikompli jgħid li aktar ma jsiru testijiet fuq il-popolazzjoni aktar jonqsu l-imwiet dan l-għaliex il-każijiet pożittivi għall-virus jinqabdu kmieni. Xi wħud mill-pajjiżi bilkemm ittestjaw 1,000 persuna meta Malta, fiċ-ċokon tagħha, ittestjat aktar minn 26,000. F’termini ta’ mwiet għal kull miljun resident, Spanja għandha l-ogħla rata ta’ mwiet bil-Covid-19 għal kull miljun fil-popolazzjoni. L-Italja tinsab fit-tieni post bl-iktar imwiet għal kull miljun bir-Renju Unit u l-Istati Uniti fit-tielet u r-raba’ post rispettivament. L-istatistika ta’ dan ir-rapport inħadmet fuq data meħuda sal-21 t’April 2020."
2020-04-25,Il-KE tapprova €215 m fi skema biex tgħin lin-negozji u ħaddiema Maltin milquta mill-Covid-19,https://www.tvm.com.mt/mt/news/il-ke-tapprova-e215-m-fi-skema-biex-tghin-lin-negozji-u-haddiema-maltin-milquta-mill-covid-19/,Il-Kummissjoni Ewropea approvat €215 miljun għal skema li twassal għal sussidji fil-pagi Maltin biex tingħata għajnuna lil dawk il-kumpaniji u setturi li ntlaqtu mill-Coronavirus. L-iskema se tkun aċċessibbli għall-kumpaniji kbar u żgħar kif ukoll lil dawk l-individwi li jaħdmu bħala self-employed f’setturi li ntlaqtu ħażin mill-kriżi li ġabet magħha l-Covid-19. L-għan tal-iskema huwa li jinżammu l-impjiegi filwaqt li jiġi evitat il-qgħad fi żmien fejn ħafna negozji jinsabu magħluqa jew tnaqqsilhom l-ammont ta’ xogħol sforz il-miżuri meħuda mill-gvern biex tiġi kkontrollata l-imxija. Il-miżura mistennija tiffinansja parti mill-pagi tal-ħaddiema li f’xenarju ieħor kienu se jitwaqqfu għalkollox liema għajnuna se tkun ta’ €800 għal kull ħaddiem full-time fix-xahar. Din l-iskema tapplika għal 12-il xahar.
2020-04-25,Ilbieraħ: 13-il persuna jingħataw multa ta’ €100 u persuna tinqabad tikser il-kwarantina,https://www.tvm.com.mt/mt/news/ilbierah-13-il-persuna-jinghataw-multa-ta-e100-u-persuna-tinqabad-tikser-il-kwarantina/,"13-il persuna ngħataw multa ta’ €100 kull wieħed ilbieraħ waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant, persuna nstabet tikser il-kwarantina obbligatorja fis-615-il spezzjoni li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-04-25,Festival ta’ gratitudni u ispirazzjoni: grupp ta’ artisti Maltin f’festival virtwali,https://www.tvm.com.mt/mt/news/festival-ta-gratitudni-u-ispirazzjoni-grupp-ta-artisti-maltin-ffestival-virtwali/,"Grupp ta’ artisti lokali se jingħaqdu b’mod virtwali f’festival li se jsir b’ringrazzjament lil kull min qed jagħti sehemhu biex titrażżan l-imxija tal-coronavirus f’Malta – kif ukoll lil dawk li qed joffru servizzi essenzjali f’dan iż-żmien ta’ sfida li ilu ma jkollna bħalu għal iktar minn 70 sena. Grupp ta’ artisti u personalitajiet lokali nhar il-Ħadd, it-3 ta’ Mejju, b’mod virtwali se jużaw it-talent tagħhom flimkien f’turija ta’ ringrazzjament għal kull minn jinsabu fuq quddiem fil-ġlieda kontra l-Covid-19. Dan il-Festival ta’ Gratitudni u Ispirazzjoni ġie spirat mill-kunċert ta’ Lady Gaga “One World: Together at Home”, u se jsir bil-għan li jipprovdi divertiment lil kull min bħalissa jinsab f’daru bil-għan li titrażżan l-imxija tal-coronavirus. Il-ħsieb tal-fundatur ta’ Malta Together, Mark Weingard huwa wkoll dak ta’ radd il-ħajr lill-professjonisti u l-voluntiera kollha li qed jaħdmu fuq l-isfidi mediċi u soċjali kawża ta’ din il-pandemija. Ira Losco u Joseph Calleja huma tnejn mill-artisti li qed jappoġġjaw din l-inizjattiva. “Dan il-festival virtwali, li ħa nġibu għandkom b’assoċjazzjoni mal-MaltaTogether.com huwa biss grazzi min-naħa tagħna mill-artisti Maltin lil dawk it-tobba, in-nurses, dawk in-nies li anke fis-supermarkets u dawk li qed isajru fil-foodbanks għall-benefiċċju tan-nies li bħalissa għandhom bżonn,” qal Joseph Calleja. “Permezz ta’ dan il-kunċert se nżiedu l-għarfien dwar ix-xogħol fantastiku kollu li ċerti organizzazzjonijiet volontarji qed jagħmlu. Nixtiequ wkoll ngħaddu l-messaġġ biex nibqgħu d-dar biex b’hekk nieħdu ħsieb lilna nfusna,” qalet Ira Losco. ​ Fost l-artisti l-oħra li se jieħdu sehem se jkun hemm Tribali, Winter Moods, The Travellers, Red Electric, Michela, Destiny, The New Victorians, Djun, Matthew James u oħrajn. Mistennija wkoll għadd ta’ sorpriżi oħra. Il-produzzjoni ta’ dan il-festival hija koordinata mill-organizzaturi ta’ X Factor – Mint Media, Jagged House u Malta Together. Dawk kollha involuti fil-produzzjoni, inkluż l-artisti, qed jagħmlu dan fuq bażi volontarja, bl-ispejjeż se jinħarġu mill-isponsors. Il-festival se jixxandar fuq TVM, il-Ħadd 3 ta’ Mejju fid-9 ta’ filgħaxija u se jintwera fuq is-sit maltatogether.com."
2020-04-24,ARA: Il-festa mhux se ssir imma l-Furjaniżi xorta ħarġu l-armar,https://www.tvm.com.mt/mt/news/ara-il-festa-mhux-se-ssir-imma-l-furjanizi-xorta-hargu-l-armar/,"It-tradizzjonijiet kbar taċ-ċelebrazzjoni tal-festi żgur din is-sena ser ikollhom iċedu posthom għal ċelebrazzjonijiet b’sura aktar devota. L-ewwel sinjal ta’ dan hija l-Floriana, li nhar il-Ħadd, kellha tiċċelebra l-Festa ta’ San Publiju. Minkejja li din se tkun fost l-ewwel minn kullana ta’ festi li tħassru minħabba l-pandemija, madwar it-toroq tal-Floriana l-ispirtu tal-festa huwa ħaj xorta, sinjali li l-Parruċċani ma jirdux li din tkun in-norma ġdida wara li tgħaddi l-pandemija. F’Balzunetta, bħal-lum isir marċ ewlieni tal-festa ta’ San Publiju fil-Floriana. Minkejja li l-festa mhix se ssir kawża tal-COVID19, diversi residenti xorta ramaw il-galleriji b’pavaljuni bi xbiha ta’ San Publiju. F’dawra mat-toroq tal-Floriana, jispikkaw il-bnadar u bżieżaq ħodor u bojod, l-ilwien tradizzjonali tal-Floriana. L-arċipriet tal-Floriana, il-kanonku Dun Charles Cini, qal li minkejja li l-ebda ċelebrazzjoni tal-festa m’hi se ssir, skont id-direttivi tal-Kurja, huwa ħa ħsieb li jdur ir-rotta tal-purċissjoni xorta biex ibierek lill-Furjaniżi. “Il-Ħadd li għadda għamilniha u se nerġgħu nagħmluha il-Ħadd li ġej, li noħrog waħdi bis-sagrament u kull min ikun fil-galleriji jirċievi l-barka sagramentali.” L-arċipriet stqarr li anke nnota min saħansitra qabżitlu demgħa. “Ferħ kbir u ħafna emozzjonijiet, għax għamiltha f’kuntest fejn qisha hemm traġedja li tħassret il-festa.” Dun Charles qal li l-għaqdiet tal-festa ħadu diversi inizjattivi biex il-ġimgħa tal-festa tkun iċċelebrata fid-djar. “Hawn għandna l-assoċazzjoni Publiju ta’ Malta, li għamlet xi ħaġa virtwali fuq il-kompjuter ta’ affarijiet interattivi u filmati ta’ festi li għaddew. Flimkien mas-Soċjetà Filarmonika Vilhena, ħsibna biex noħorġu ktejjeb kommemorattiv biex dak li jkun ikollu xi ħaġa ta’ tifkira fuq San Publiju.” U waqt li l-istatwa ta’ San Publiju baqgħet fin-niċċa, l-arċipriet appella lill-poplu biex jitlob lill-ewwel isqof ta’ Malta, kif għamlu missirijietna f’mumenti diffiċli, biex iħares lill-pajjiż."
2020-04-24,Ara: L-ajruport baħħ. . . iżda jħejji għal meta jiġi żmien aħjar,https://www.tvm.com.mt/mt/news/l-ajruport-fapril-minn-21000-passiggier-ghal-80-passiggier-kuljum/,"Post li sar simbolu tad-daqqa tal-COVID-19 hu l-ajruport li minn wieħed mill-aktar postijiet attivi f’Malta, fl-aħħar ħames ġimgħat spiċċa qiesu deżert. Għalkemm qed ikun imbassar li l-ivjaġġar bl-ajru fadallu biex jerġa’ jibda u li l-ajruport ikun minn tal-aħħar li jerġa’ jopera normali, il-ftit titjiriet li qed isiru huma kruċjali u t-tmexxija tal-ajruport qed tħejji minn issa għal żmien aħjar. Bħal-lejl li ġej, ħames ġimgħat ilu, daħlet Malta l-aħħar titjira kummerċjali bi skeda wara li l-gvern waqqaf l-ivjaġġar bl-ajru. L-ajruport mhuwiex magħluq, iżda ftit numri li tana l-kap eżekuttiv tal-kumpanija li tmexxieh, Alan Borg, jitkellmu weħidhom! “F’April tas-sena l-oħra kienu jgħaddu 21,000 passiġġier kuljum. April s’issa din is-sena qed jgħddu 80 passiġġier kuljum. Jiġifieri hemm qabża fenomenali f’dak il-lat,” qal il-Kap Eżekuttiv tal-Ajruport Internazzjonali ta’ Malta. Malli tidħol fis-sala tat-tluq jolqtok il-vojt, timxi u tisma’ l-passi tiegħek stess u tirrealizza kemm ajruport, jagħmluh ħaj, il-passiġġieri! Ftit li xejn dawl jixgħel, uffiċini magħluqa, ħwienet l-istess, uħud imbarrati. Is-sular ta’ fuq impressjonanti mod ieħor: baħħ f’żona li fiha kien jinġema l-kju għall-kontrolli tas-sigurtà u mbagħad l-ixkafef kollha vojta minn varjetajiet ta’ prodotti fil-ħanut li minnu jgħaddu l-passiġġieri kollha lejn il-gates għat-titjiriet. Minn medja ta’ 150 titjira kummerċjali kuljum f’dan iż-żmien tas-sena, bħalissa qed ikun hemm mat-żewġ jew tliet kuljum li huma titjiriet ta’ ripatrijazzjoni. “Pero ma jfissirx li d-Dipartimenti Operattivi ma jidħlux xogħol. Għandek id-Dipartimenti tal-Customer Service, is-Security, il-MET Office li jagħtu rapporti lill-piloti, il-Fire Section, in-nies tekniċi tal-facilities,” qal Alan Borg. Qed ikunu aktar spiss it-titjiriet b’ajruplani tal-merkanzija tant li mill-bidu ta’ April waslu mat-80 titjira minhom. “F’April kellna diġà tkabbir ta’ 25% f’dan is-settur u kif qed tgħid tajjeb inti, dan hu ħafna medicini u ħafna supplies importanti għall-pajjiz,” kompla s-Sur Borg. Il-Kap Eżekuttiv tal-ajruport qal li l-kumpanija ssuktat b’xogħlijiet u proġetti infrastrutturali b’inqas dififkultajiet mis-soltu meta l-ajruport kien ikun mimli attività. “Qegħdin nagħmlu xogħlijiet infrastrutturali fuq l-apron bħalissa, kemm fil-pavimenti kif ukoll fl-infrastruttura elettrika ta’ mar-runways li tipikament huma diffiċli ħafna li aħna nkunu nistgħu nagħmlu matul il-ġurnata. Komplejna wkoll bil-proġetti kapitali kbar tagħna, il-multi storey car park baqa’ għaddej ix-xogħol hemmhekk u qed nistennew li niftħu dan il-proġett f’dan is-sajf, jiġifieri f’Awwissu ta’ din is-sena nifthu dan il-proġett.” Is-Sur Borg spjega li b’dan il-proġett ta’ €20 miljun, l-ispazju għall-parkeġġ tal-vetturi se jiżdied b’2,300. Qal li ssokta wkoll ix-xogħol fuq ċentru ta’ loġistika għall-merkanzija. Għalkemm ir-rapporti kollha jindikaw li t-triq għan-normalità fl-ajruport hi twila, il-kap eżekuttiv tal-MIA stqarr id-determinazzjoni tal-kumpanija li malli jingħata s-sinjal l-operat jissokta u l-ajruport jerġa’ jsir wieħed mill-aktar postijiet attivi f’Malta."
2020-04-24,Tewmin fir-Renju Unit imutu t-tnejn bil-Covid-19,https://www.tvm.com.mt/mt/news/tewmin-fir-renju-unit-imutu-t-tnejn-bil-covid-19/,"Tewmin identiċi nisa fir-Renju Unit, mietu fi żmien tliet ijiem minn xulxin, wara li rriżultaw pożittivi għall-coronavirus. Katy Davis ta’ 37 sena li kienet infermiera li tieħu ħsieb it-tfal, mietet fl-isptar ġenerali ta’ Southampton it-Tlieta. Ilbieraħ oħtha t-tewmija Emma, li ukoll kienet infermiera, mietet fl-istess sptar kmieni l-Ġimgħa filgħodu. Oħthom Zoe Davis qalet lill-BBC, li ħutha dejjem riedu jiġu flimkien f’din id-dinja u jitlqu minnha flimkien ukoll. Zoe qalet li  t-tewmin kienu jgħixu flimkien u kellhom kundizzjonijiet oħra ta’ saħħa. Qalet li kull ma riedu jagħmlu matul ħajjithom kien li jgħinu lil ħaddieħor.  "
2020-04-24,"Il-mejta bil-Covid-19 fl-Istati Uniti jaqbżu l-50,000",https://www.tvm.com.mt/mt/news/il-mejta-bil-covid-19-fl-istati-uniti-jaqbzu-l-50000/,"L-ammont ta’ mwiet fl-Istati Unit mill-Covid-19 qabżu l-50,000 ruħ. Dan jagħmel lill-Istati Uniti l-agħar post fejn ħasdet l-aktar ħajjiet il-pandemija. Fl-aħħar 24 siegħa biss, mietu 3,000 ruħ. L-Istati Uniti għandhom aktar minn 870,000 każ ta’ Covid-19. Fl-istat ta’ New York biss mietu aktar minn 20,500 persuna."
2020-04-24,TVM b’sitt programmi ġodda minn nhar it-Tnejn bi sħubija mal-Kunsill Malti għall-Arti,https://www.tvm.com.mt/mt/news/tvm-bsitt-programmi-godda-minn-nhar-it-tnejn-bi-shubija-mal-kunsill-malti-ghall-arti/,"Bħal sajjetta fil-bnazzi l-imxija tal-Covid-19 ilkoll biddlitilna xi ftit jew wisq ħajjitna mil-lejl għan-nhar. L-iskeda televiżiva daqstant ieħor sfat milquta, b’bosta programmi jkollhom jieqfu jinħadmu minnufih. F’dan l-isfond, bil-għan li l-iskeda televiżiva tinżamm ħajja, il-Kunsill Malti għall-Arti b’kollaborazzjoni mal-PBS minn nhar it-Tnejn 27 ta’ April ser jibda jxandar sitt programmi ġodda b’kull xorta ta’ kontenut. Għat-tfal ser jibda jixxandar ‘Ħu Brejk’ mit-Tnejn sal-Ġimgħa fil-11.30am fuq TVM b’repetizzjoni fuq TVM2 fil-4.45pm. Jekk trid titlef kalorija jew tnejn ilbes xi ħaġa komda u ħejji ruħek biex mit-Tlieta sal-Ħamis waqt ‘Niskata’ ma titlifx ‘Ċaqliqa’. Liema programm ser ixandar għadd ta’ eżerċizzji fiżiċi fuq in-noti ta’ kanzunetti tipiċi Maltin bil-għan li dak li jkun billi jinsab magħluq id-dar ma jintelaqx għalkollox. Il-programm jiġi repetut fuq TVM2 fit-3.15pm. Jekk inti dilettant tal-mużika mela ‘Kanta Magħna’ jgħodd għalik. Jixxandar kull nhar t’Erbgħa fit-3.30pm fuq TVM2. Għal min daħka tajba ma jpartatha ma’ xejn ‘Covid Commandos’ qis li ma jitilfux. Produzzjoni satirika, imsejsa fuq għadd ta’ sketches b’mod virtwali filwaqt li kulħadd mehdi jagħmel xi ħaġa minn daru. Jixxandar is-Sibt u l-Ħadd fid-8.55pm fuq TVM b’repetizzjoni fuq TVM2 nhar ta’ Tnejn u Tlieta fl-10.30pm. Mill-11 ta’ Mejju, nhar ta’ Tnejn, Tlieta u Ġimgħa fis-6.30pm fuq TVM Ray Calleja se jkun qed jippreżenta ‘Staqsini 20’. Quiż, imsejjes fuq 20 mistoqsija li jmissu ma’ temi differenti. ‘Staqsini 20’ jerġa’ jixxandar nhar t’Erbgħa, Ħamis u Ġimgħa fl-10.30pm fuq TVM2. Il-Kunsill Malti għall-Arti ħaseb ukoll għal dawk li għandhom l-istorja u l-wirt kulturali tal-gżejjer Maltin għal qalbhom. ‘X’Uritna’, mill-11 ta’ Mejju wkoll, kull nhar ta’ Tnejn fis-7pm ser ilaqqa’ lit-telespettaturi ta’ Television Malta ma’ għadd ta’ postijiet storiċi li għandna ma’ saqajna bil-għan li ġaladarba nerġgħu lura għan-normal dak li jkun jerħilha jara b’għajnejh dawn il-ġmiel ta’ postijiet. Is-sitt programmi qed jinħadmu b’tali mod li jkopru x-xahar ta’ Mejju u possibbilment Ġunju wkoll, bit-tama li s-sitwazzjoni li ninsabu fiha noħorġu minnha mill-aktar fis."
2020-04-24,Il-Gvern ħallas aktar minn €10m f’suppliment għall-pagi ta’ ħaddiema b’impjieg mhedded,https://www.tvm.com.mt/mt/news/il-gvern-hallas-aktar-minn-e10m-fsuppliment-ghall-pagi-ta-haddiema-bimpjieg-mhedded/,"Il-Malta Enterprise s’issa ħallset iktar minn €10 miljun f’suppliment għall-pagi tal-ħaddiema li l-impjieg tagħhom kien mhedded minħabba l-pandemija. Dan qed isir skont il-pakketti ta’ miżuri li tħabbru mill-Gvern biex itaffi l-konsegwenzi tal-pandemija fuq l-intrapriżi u l-ħaddiema. Waqt li ta rendikont ta’ kif qed tingħata din l-għajnuna, il-Ministru għall-Ekonomija, Silvio Schembri, ħabbar li ppreżenta pakkett ta’ proposti biex bil-mod il-mod jibdew jitnaqqsu r-restrizzjonijiet ħalli r-rota ekonomika tkun tista’ terġa’ tibda ddur. Ħames ġimgħat mindu l-Gvern nieda pakketti ta’ għajnuna għan-negozji, il-Malta Enterprise approvat il-ħlas lil 83,000 ħaddiem li x-xogħol tagħhom kien mhedded minħabba l-pandemija tal-Coronavirus. Il-ħlasijiet saru wara li l-Malta Enterprise rċeviet 18,200 applikazzjoni minn ażjendi u individwi. F’aġġornament dwar l-iskemi ta’ għajnuna, il-Ministru għall-Ekonomija, Silvio Schembri, qal li s’issa l-Malta Enterpise ħallset €10 miljun f’pagi lill-ħaddiema li jlaħħqu sa €800 fix-xahar għall-ħaddiema full-time u €500 għall-ħaddiema part-time. Dwar l-iskema ta’ għajnuna għal xogħol mid-dar, il-Malta Enterprise rċeviet 380 applikazzjoni u kważi 1,500 applikazzjoni oħra għal-leave ta’ kwarantina. Il-Ministru Schembri qal li ppreżenta pakkett ta’ proposti dwar it-tneħħija gradwali tar-restrizzjonijiet biex l-ekonomija terġa’ tqum fuq saqajha fosthom bi ftuħ mill-ġdid ta’ xi negozji. “Dejjem għedna li l-prijorità ewlenija hi s-saħħa. Ovvjament l-ekonomija hi parti mill-prijorità u allura issa qegħdin bi stadju fejn qed nistennew mill-awtoritajiet tas-saħħa meta nistgħu nibdew fuq il-fażi ta’ re-opening u re-starting biex ngħidu hekk l-aspett ekonomiku,” qal il-Ministru tal-Ekonomija Silvio Schembri. Il-Kap Eżekuttiv tal-Malta Enterprise, Kurt Farrugia, qal li qed jidħlu medja ta’ 200 applikazzjoni kuljum li qed jiġu pproċessati mill-ewwel. Is-Sur Farrugia żied li l-Malta Enterprise qed tistenna informazzjoni oħra mingħand 2,000 ażjenda oħra biex jinħarġilhom il-ħlas. Hemmhekk inkunu nistgħu ngħaddu għall-fażi li jmiss li tfisser li nkunu nistgħu nibdew il-pagamenti għall-employer u allura għall-employees li jirċievu l-paga tagħhom,” qal il-Kap Eżekuttiv tal-Malta Enterprise, Kurt Farrugia. Dwar l-Air Malta, il-Ministru Schembri appella lill-bdoti u tal-cabin crew biex jiġbdu ħabel wieħed mat-tmexxija tal-kumpanija. Il-Ministru Schembri qal li l-Gvern mhux se jitfa’ l-problemi tal-Air Malta taħt it-tapit u se jieħu d-deċiżjonijiet li hemm bżonn."
2020-04-24,Għalfejn min jidħol l-isptar qed jintalab jilbes maskra?,https://www.tvm.com.mt/mt/news/ghalfejn-min-jidhol-l-isptar-qed-jintalab-jilbes-maskra/,"Is-Supretendent tas-Saħħa Pubblika, Charmaine Gauci, spjegat għalfejn dawk li qed iżuru l-isptar Mater Dei qed jintalbu jilbsu maskra. Bħal ma ġie spjegat fl-aħħar ġimgħat, l-irwol primarju tal-maskra huwa li wieħed ma jxerridx il-mard lil ħaddieħor, iktar milli biex jipproteġi lilu nnifsu mill-mard. Huwa fatt ukoll li mhux kulħadd ikun jaf li għandu l-Covid-19, speċjalment jekk ikunu għadhom ma ħarġulux is-sintomi. Għalhekk min jidħol f’Mater Dei jiġi pprovdut b’maskra biex jipproteġi lill-ħaddiema fil-qasam tas-saħħa, kif ukoll lill-pazjenti l-oħra. Ara wkoll: Żewġ każijiet ġodda ta’ Covid-19, 19 oħra mfejqa "
2020-04-24,Persuni li jfiqu mill-Covid-19 mhumiex ta’ riskju għal ħaddieħor,https://www.tvm.com.mt/mt/news/persuni-li-jfiqu-mill-covid-19-mhumiex-ta-riskju-ghal-haddiehor/,"L-awtoritajiet Maltin jinsabu mħassbin li l-istigma fuq pazjenti bil-Covid-19 tista’ tkun raġuni għalxiex xi wħud mhumiex imorru għat-test. Waqt il-bulettin mediku tal-lum, is-Supretendent tas-Saħħa Pubblika, il-Professur Charmaine Gauci qalet li huwa mportanti li l-pubbliku jifhem li min hu pożittiv għal Covid-19, ikun ħadu għax kien f’kuntatt ma’ xi ħadd ieħor infettiv u li x’aktarx ma kienx jafx li hu għandu. Il-Professur Gauci qalet li mhu tort ta’ ħadd li huma ħadu dan il-virus u għalhekk appellat kontra l-istigma fuq persuni li jirriżultaw pożittivi għal Covid-19. Kompliet tgħid li l-maġġoranza tal-pazjenti eventwalment ifiqu mill-virus u ma jibqgħux aktar infettivi għal ħaddieħor. Appellat għall-privatezza ta’ dawn il-persuni għaliex dawn se jfiqu u meta se jerġgħu joħorġu fil-komunità m’huma se jkunu ta’ l-ebda riskju għal ħaddieħor. Is-Supretendent tas-Saħħa Pubblika, qalet ukoll li s’issa ħadd mill-persuni li kienu nfettati bil-virus u fiequ ma reġa’ marad bil-virus. Qalet li għadhom għaddejjin studji biex ikun magħruf kif il-pazjenti bil-Covid-19 jiżviluppaw antibodies għall-virus u għalkemm żmien dawn l-antibodies idumu jagħtuhom protezzjoni milli jerġgħu jieħdu l-virus għat-tieni darba."
2020-04-24,“Nistgħu ngħidu li ħriġna minnha biss meta jkollna l-vaċċin”,https://www.tvm.com.mt/mt/news/nistghu-nghidu-li-hrigna-minnha-biss-meta-jkollna-l-vaccin/,"Is-Supretendent tas-Saħħa Pubblika, Charmaine Gauci, qalet li l-emerġenza pubblika ġiet iddikjarata mill-ewwel każ ta’ Covid-19 f’Malta, u għadha hemm, anki jekk qed jidher tnaqqis fil-każijiet. Sostniet li l-emerġenza pubblika tieqaf biss meta ma jkunx hemm iktar riskju. Hekk kif wasal tmiem il-ġimgħa, Prof Gauci tenniet il-bżonn li tinżamm id-distanza soċjali, u anki li jibgħu jiġu osservati miżuri bħal tal-ħasil tal-idejn u l-użu tas-sanitizers. “Nistgħu ngħidu li ħriġna minnha biss meta jkollna l-vaċċin,” saħqet Prof Gauci. Ara wkoll: Żewġ każijiet ġodda ta’ Covid-19, 19 oħra mfejqa "
2020-04-24,"Żewġ każijiet ġodda ta’ Covid-19, 19 oħra mfejqa",https://www.tvm.com.mt/mt/news/zewg-kazijiet-godda-ta-covid-19-19-ohra-mfejqa/,"Illum kienu kkonfermati żewġ każijiet ġodda ta’ Covid-19 f’Malta minn 611 swab li saru, biex it-total ta’ persuni li rriżultaw pożittivi laħaq 447. Sittin fil-mija tagħhom huma rġiel u 40 fil-mija huma nisa. Is-Supretendent tas-Saħħa Pubblika Cgarmaine Gauci llum qalet li hemm 19-il persuna oħra mfejqa, biex b’hekk l-ammont ta’ nies li fiequ huwa ta’ 223, li jfisser li l-każijiet attivi huma ta’ 221. Żewġ persuni li fiequ għandhom inqas minn 9 snin u tnejn oħra għandhom bejn 20 u 29 sena. Ħames persuni milli fiequ għandhom bejn 30 u 39 sena, erbgħa għandhom bejn 40 u 49 sena, tlieta bejn 50 u 59 sena u tlieta oħra bejn 60 u 69 sena. Il-każi pożittivi jinkludu carer mara ta’ 60 sena f’dar tal-anzjani li nstabet pożittiva qabel ma kien se jinbidel ix-shift u għalhekk ma daħlitx għax-xogħol. Il-Professur Gauci qalet li dan kien każ bla sintomi u li magħha kellha biss kuntatt wieħed li qed fi kwarantina. Il-każ l-ieħor huwa raġel ta’ 43 sena li baqa’ jmur għax-xogħol u jaħdem fl-uffiċju privat anki meta kellu s-sintomi. Il-Professur Gauci qalet li qed isir contact tracing mal-kollegi tax-xogħol tiegħu u mal-familja tiegħu. Ara l-konferenza hawn: Ara wkoll: “Nistgħu ngħidu li ħriġna minnha biss meta jkollna l-vaċċin” Għalfejn min jidħol l-isptar qed jintalab jilbes maskra? Persuni li jfiqu mill-Covid-19 mhumiex ta’ riskju għal ħaddieħor "
2020-04-24,Jibdew jinħassu l-effetti tal-Covid-19 fuq il-finanzi tal-Gvern,https://www.tvm.com.mt/mt/news/jibdew-jinhassu-l-effetti-tal-covid-19-fuq-il-finanzi-tal-gvern/,"Fl-ewwel tliet xhur tas-sena, il-fond konsolidat kellu defiċit ta’ ftit aktar minn €312-il miljun. Dan kien 178 miljun aktar mill-istess tliet xhur tas-sena l-oħra. Għall-ewwel darba fl-aħħar snin, iċ-ċifri tat-teżor imxandra mill-Uffiċċju Nazzjonali tal-Istatistika juru tnaqqis fid-dħul rikurrenti tal-gvern  b’effett tal-ewwel xahar tal-pandemija f’Malta. Din affettwat ukoll in-nefqa kapitali tal-gvern b’aktar minn €50 miljun. Iċ-ċifri juru li d-dħul rikurrenti tal-gvern naqas bi kwazi €89 miljun. Iżda mhux l-istess jista jingħad għan-nefqa tal-gvern li bejn Jannar u Marzu żdiedet b’aktar minn €93 miljun li minnhom aktar minn €51 miljun ewro minhom kienu nefqa b’rabta mal-assistenza tal-gvern lin-negozji minħabba l-pandemija. L-NSO spjega li t-tnaqqis fid-dħul tal-gvern kien ġej minn diversi sorsi, bl-akbar tnaqqis kien ta’ kważi €26 miljun f’għotjiet li l-gvern jirċievi mill-Unjoni Ewropea. Iżda naqas ukoll fost oħrajn id-dħul mill-income mill-income tax, mil-VAT, mid-dazji u mill-bolla. Sa Marzu li għadda, id-dejn tal-gvern kien ta’ 5,550 miljun ewro u f’medda ta’ sena żdied b’anqas minn €48 miljun għalkemm għadu ma bediex juri ż-żieda fid-dejn li gvern għamel wara Marzu biex jagħmel tajjeb għall-pakketti finanzjarji ta’ għajnuna lin-negozji u lil familji li tħabbru minħabba l-pandemija."
2020-04-24,Qed joħolqu maskri tal-qies għall-ħaddiema tas-saħħa,https://www.tvm.com.mt/mt/news/qed-joholqu-maskri-tal-qies-ghall-haddiema-tas-sahha/,"Tim ta’ akkademiċi mill-Fakultà tad-Dentistrija fl-Università ta’ Malta qed jibni mudelli ta’ maskri ibbażati fuq scans tal-uċuh ta’ ħaddiema tas-saħħa bil-għan li jiġu tal-qies. Il-mudelli qed jiġu ddisinjati software tad-disinn 3D, u qed jiġu maħluqa permezz ta’ 3D printers. F’din l-inizjattiva qed tgħin ukoll il-kumpanija Clear Smile Malta. Attwalment il-fakultà għandha wkoll akkademiċi, għalliema u studenti li b’mod volontarju qed jgħinu fl-iswabbing tal-pazjenti li jitolbu test tal-Covid-19."
2020-04-24,Kumpanija tal-assigurazzjoni bi skont fuq il-poloz għall-klijenti li sfaw bla xogħol,https://www.tvm.com.mt/mt/news/kumpanija-tal-assigurazzjoni-bi-skont-fuq-il-poloz-ghall-klijenti-li-sfaw-bla-xoghol/,"Il-kumpanija tal-assigurazzjoni MAPFRE Middlesea ħabbret li se tapplika skont ta’ 25% fuq tiġdid ta’ poloz li jsiru kull sena, għall-assigurazzjoni fuq vetturi. Dan huwa ekwivalenti għal premium ta’ tliet xhur b’xejn. Il-bilanċ ikun jista’ jitħallas f’pagamenti kull tliet xhur, bl-ewwel pagament isir tliet xhur wara it-tiġdid tas-soltu. Din il-miżura hija offruta għal dawk il-klijenti li sfaw bla xogħol, riżultat tal-pandemija tal-Covid-19. Fir-rigward tal-assigurazzjoni fuq djar u saħħa tal-individwi, MAPFRE Middlesea ħabbret li dawn se jkunu estiżi għal tliet xhur mingħajr ħlas. Il-kumpanija qalet li dawn il-miżuri japplikaw għall-klijenti li spiċċaw qiegħda matul din il-kriżi ta’ COVID-19 kif ukoll għall-negozjanti u dawk li jaħdmu għal rashom, li jikkwalifikaw għall-benefiċċji li tħabbru mill-Gvern. Il-benefiċċji huma applikabbli għall-poloz fuq saħħa tal-individwi, djar u vetturi, li huma dovuti għat-tiġdid bejn l-1 ta ‘Mejju u l-31 ta’ Lulju.  "
2020-04-24,Kumpanija Maltija tgħid li qed tittestja lill-impjegati għall-Covid-19,https://www.tvm.com.mt/mt/news/kumpanija-maltija-tghid-li-qed-tittestja-lill-impjegati-ghall-covid-19/,"Il-kumpanija Global Capital qalet li qed tuża ‘testing kits’ li jagħtu riżultat fi kwarta biex tittestja lill-impjegati tagħha għall-Covid-19. Fl-aħħar ġimgħat l-awtoritajiet tas-saħħa Maltin tkellmu fuq dawn il-kits u qalu li għadhom qed jiġu ttestjati għaliex f’diversi pajjiżi nstab li ma kinux qed jagħtu riżultati tajbin. Fi stqarrija Global Capital qalet li l-kits, li huma mmanifatturati fl-Iżvizzera, jittestjaw id-demm u jaqbdu l-preżenza tal-antibodies kontra l-Covid-19. Żiedet li t-testijiet isiru minn professjonist tas-saħħa, u l-impjegati jkunu jistgħu jibqgħu jżommu monitoraġġ."
2020-04-24,Fin-12.30: Is-Supretendent tas-Saħħa Pubblika tindirizza konferenza dwar Covid-19,https://www.tvm.com.mt/mt/news/fin-12-30-is-supretendent-tas-sahha-pubblika-tindirizza-konferenza-dwar-covid-19-3/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-24,“Perikolużi” u “redikoli” – tobba għall-proposti ta’ Trump biex jitratta l-coronavirus,https://www.tvm.com.mt/mt/news/perikoluzi-u-redikoli-tobba-ghall-proposti-ta-trump-biex-jitratta-l-coronavirus/,"Il-President tal-Istati Uniti Donald Trump kien fil-mira ta’ kritika qawwija mill-komunità medika wara li ssuġġerixxa li jsir studju dwar jekk il-coronavirus jistax jiġi kkurat b’diżinfettant li jiġi njettat fil-ġisem tal-bniedem. Trump ippropona wkoll li l-pazjenti jiġu esposti għar-raġġi UV, liema proposta ġiet miċħuda minn tabib waqt briefing tat-Task Force dwar il-Covid-19. Uffiċjal ieħor ta’ Trump qal li r-raġġi tax-xemx u d-diżinfettanti huma magħrufa li joqtlu l-virus. Diżinfettanti huma sustanzi perikolużi li jistgħu jkunu ta’ periklu għall-ġilda, l-għajnejn u s-sistema respiratorja u agħar minnhekk, javvelenaw persuna jekk tikkonsmahom. Waqt il-briefing, uffiċjal ippreżenta r-riżultati ta’ studju tal-Gvern Amerikan li jindika li l-coronavirus jiddgħajjef aktar malajr meta jkun espost għar-raġġi tax-xemx u s-sħana. L-istudju juri wkoll li l-bleach jista’ joqtol il-virus fil-bżieq jew fi fluwidi respiratorji fi żmien ħames minuti filwaqt li l-alkoħol tat-tip ‘isopropyl’ jista’ joqtlu aktar malajr. Aktar tard ir-riżultati ta’ dan l-istudju ġew ippreżentati f’konferenza tal-aħbarijiet. F’reazzjoni għas-suġġerimenti ta’ Trump, it-tobba wissew li dawn jista’ jkollhom riżultati fatali u ddeskrivew is-suġġerimenti tiegħu bħala “perikolużi” u “redikoli.”"
2020-04-24,Il-Qorti tilqa’ t-talba biex l-aċċess għat-tfal b’superviżjoni jsir b’mezzi elettroniċi,https://www.tvm.com.mt/mt/news/il-qorti-tilqa-t-talba-biex-l-access-ghat-tfal-bsupervizjoni-jsir-bmezzi-elettronici/,"Il-Ministru għall-Familja u s-Solidarjetà Soċjali, Michael Falzon, ħabbar li l-Qorti laqgħet it-talba tal-Gvern biex l-aċċess għat-tfal b’superviżjoni tal-Aġenzija Appoġġ, li kien ġie sospiż minħabba l-COVID-19, jibda jsir b’mezzi elettroniċi. Il-Ministru Falzon spjega li fl-aħħar ġimgħat l-Appoġġ ħejjiet l-infrastruttura neċessarja biex toffri dan is-servizz lill-ġenituri. Il-Ministru Falzon kien qed jitkellem waqt li ħabbar li l-Assoċjazzjoni tal-Counsellors se toffri servizzi ta’ counselling b’xejn lill-persuni li qed ibatu s-solitudni waqt il-pandemija tal-Coronavirus u qed iċemplu fuq il-helplines tal-Fondazzjoni għas-Servizzi tal-Ħarsien Soċjali. Dr Falzon qal li madwar 80 persuna kuljum iċemplu fuq il-helpline 1772 għax qed iħossuhom waħidhom. Remenda Grech mill-Appoġġ spjegat li bis-sigħat b’xejn li se toffri l-Assoċjazzjoni tal-Counsellors, se titjieb il-kwalità tas-servizz li hu miftuħ kuljum lejl u nhar. Ara wkoll: Coronavirus: L-aċċess li jsir b’superviżjoni lit-tfal jitwaqqaf b’mod immedjat "
2020-04-23,Kumpanija tal-inbejjed f’Malta tbiddel l-operat għall-produzzjoni tal-hand sanitizers,https://www.tvm.com.mt/mt/news/kumpanija-tal-inbejjed-fmalta-tbiddel-l-operat-ghall-produzzjoni-tal-hand-sanitizers/,"Kumpanija ewlenija tal-inbejjed f’Malta, il-Marsovin, biddlet parti mill-operat tagħha għall-produzzjoni tal-alkoħol għal hand sanitizers. B’din l-innovazzjoni l-kumpanija assigurat ukoll kontinwità fin-negozju mingħajr ma naqqset l-impjegati tagħha. Il-fliexken tal-hand sanitizers, 6,700 b’kollox, ngħataw b’xejn mill-Marsovin biex jintużaw fost l-oħrajn fl-isptarijiet u fiċ-ċentri tas-saħħa u mill-pubbliku."
2020-04-23,5 persuni jinqabu qed jiksru l-miżuri tal-Gvern fid-dawl tal-imxija tal-Covid-19,https://www.tvm.com.mt/mt/news/5-persuni-jinqabu-qed-jiksru-l-mizuri-tal-gvern-fid-dawl-tal-imxija-tal-covid-19/,"5 persuni ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant, ħadd ma nstab jikser il-kwarantina obbligatorja fis-605 spezzjonijiet li saru fl-aħħar 24 siegħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet."
2020-04-23,Każ ġdid ta’ Coronavirus f’Malta – 204 imfejqa,https://www.tvm.com.mt/mt/news/kaz-gdid-ta-coronavirus-fmalta-204-imfejqa/,"Komplew jiżdiedu l-persuni li fiequ mill-Covid-19. Waqt il-bulettin mediku, is-Supretendent tas-Saħħa Charmaine Gauci qalet li llum kellna 39 persuna li fiequ. B’hekk it-total tal-persuni li fiequ huwa ta’ 204 persuni. L-età tal-persuni li fiequ tvarja bejn 0-89 sena. Prof Gauci qalet li minn dawn kien hemm tliet persuni bejn 0-9 sena, 4 persuni bejn 20-29 sena, 9 bejn 30-39 sena, 7 bejn 40-49 sena, 6 bejn 50 u 59 sena, 5 bejn 60 u 69 sena, 2 bejn 70-79 sena u 3 bejn 80 u 89 sena. Waqt l-aġġornament tagħha, Prof Gauci qalet li llum kellna każ wieħed li rriżulta pożittiv għall-Coronavirus. Dan ħareġ minn 641 test li saru. Ir-raġel huwa Libjan ta’ 31 sena li jgħix fil-komunità. Huwa ma kellux sintomi u kellu kuntatt ma’ persuna oħra li tinsab fi kwarantina. Hija qalet li s’issa saru 26,811 swab test u li s’issa kellna 445 każ ta’ COVID-19 li minnhom 241 huma każi attivi. Spjegat li bħalissa fl-Isptar Mater Dei hemm ħames pazjenti u wieħed fl-ITU li jinsab stabbli. 16 oħra jinsabu għall-kura fl-isptar Boffa u 7 oħra fl-isptar St Thomas bin-numru ta’ pazjenti bil-Covid-19 fl-isptarijiet dejjem qed jonqos. Minkejja li n-numri ta’ każijiet ġodda huwa baxx, Prof Gauci appellat biex in-nies jibqgħu josservaw ir-regoli u biex min iħoss xi sintomu jċempel fuq 111. Intant is-Supretendent tas-Saħħa Pubblika qalet li Trasport Malta qed tipprovdi transport apposta għal persuni li jkollhom bżonn jagħmlu t-test iżda li m’għandhomx mezz kbiex imorru fiċ-ċentru fejn isiru s-swabs. Saħqet li dan is-servizz għandu jintuża biss minn dawk li verament ma jistgħux jagħmlu mod ieħor."
2020-04-23,Fin-12:30 – Is-Supretendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-covid-19-3/,"Is-Supretendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30 dwar l-aħħar aġġornamenti relatati mal-imxija tal-Coronavirus f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ TVM"
2020-04-23,Il-KE b’€5.3m lil Malta għall-investiment u riċerka marbut mal-Covid-19,https://www.tvm.com.mt/mt/news/il-ke-be5-3m-lil-malta-ghall-investiment-u-ricerka-marbut-mal-covid-19/,"Ġew approvati 5.3 miljun ewro f’fondi Ewropej biex Malta tagħti l-kontribut tagħha għar-riċerka u l-iżvilupp fil-qasam tal-Covid 19. Fost l-affarijiet oħra l-fond jista’ jgħin fir-riċerka għall-iżvilupp ta’ vaċċin kontra l-coronavirus. Il-Kummissjoni Ewropea approvat 5.3 miljun ewro għall-Fond tar-Riċerka u l-Iżvilupp b’rabta mal-Covid – 19 li nieda l-Kunsill Malti għax-Xjenza u t-Teknoloġija, MCST, dwar il-Covid 19. Iċ-chairman tal-Kunsill Jeffrey Pullicino Orlando qal li bl-approvazzjoni tal-Kummissjoni Ewropea, l-MCST u l-Malta Enterprise ngħataw l-opportunità li jwaqqfu dan il-fond għar-riċerka. ”Dan il-fond jikkonċentra fuq is-sitwazzjoni tal-coronavirus ħa jkun wieħed mill-ewwel funds along these lines fl-Unjoni Ewropea u mhux biss ikkumparat mad-daqs tagħna huwa fond notevoli minnu nnifsu anke meta wieħed jara x’jinvestu pajjiżi simili fis-settur tal-RandD f’dan ir-rigward.” Staqsejna lil Dr Pullicino Orlando x’tip ta’ ricerka ser issir bl-għajnuna ta’ dan il-fond. ”Dan huwa fond li wieħed jista’ jassoċċjah awtomatikament ma’ żvilupp ta’ vaccine per eżempju li jkun tajjeb li jkun hemm xi forma ta’ input Malti f’dan ir-rigward imma jista’ jkun kwalunkwe forma ta’ inizjattiva li hija relatata mas-sitwazzjoni. Anke tista’ tkun inizjattiva relatata mal-ħolqien ta’ skemi diversi ta’ impjieg. Metodoloġija differenti ta’ impjieg relatata mas-sitwazzjoni fejn ikun hemm full jew total lockdown fil-pajjiż. Metodoloġija u żvilupp tal-protective equipment relatat maċ-ċirkostanzi.” Is-Segretarju Parlamentari Clayton Bartolo, irringrazzja lill-Kummissjoni Ewropea li approvat dawn il-fondi għal Malta. Sostna li dawn il-fondi se jgħinu lil Malta ssaħħaħ l-għarfien tagħha dwar il-coronavirus u tipprovdi għodda oħra li jistgħu jgħinu lill-awtoirtajiet tas-saħħa fl-analiżi tagħhom. Id-dettalji ta’ kif wieħed jista’ jaċċessa dan il-fond jinsabu fuq il-website tal-Kunsill Malti għax-Xjenza u t-Teknoloġija."
2020-04-22,Fil-belt siekta li siktet aktar: “Qisu ċimiterju ġejna… lanqas tara ruħ”,https://www.tvm.com.mt/mt/news/fil-belt-siekta-li-siktet-aktar-qisu-cimiterju-gejna-lanqas-tara-ruh/,"L-Imdina, magħrufa bħala l-belt silenjuża tassew qed tgħix isimha minħabba r-ristrizzjonijiet imposti li fost oħrajn ġabu fix-xejn l-industrija turistika. L-Imdina: Il-belt is-siekta, il-belt silenzjuża li tant tpaxxi lil mijiet ta’ eluf ta’ turisti li jiġu hawnhekk iżuru l-mużewijiet, is-sbuħija wkoll ta’ din il-belt u l-istorja tagħha. Din hija l-Imdina fi żmien il-Covid 19 kif qatt ma kienet fl-istorja tagħha, lanqas dak il-karozzin tipiku ma għadek tara hawnhekk. Ħemda kompleta u assoluta. Is-silenzju jaħsdek kif tidħol mill-bieb maestuz ta’ Citta Notabile, il-belt fortifikata li fil-Medjuevu kienet isservi bħala l-kapitali ta’ Malta. Bil-bibien tal-mużewijiet, knejjes u stabbilimenti kummerċjali magħluqa, jispikkaw l-ħemda tipika ta’ din il-belt u l-baħħ mat-toroq iserrpu li tant raw ġrajjiet storiċi mal-milja tas-sekli. L-Imdina bi ftit residenti iżda s-soltu b’ħafna turisti qed tgħix dawn iż-żminijiet b’ħajja aktar kajmana iżda s-servizzi ma naqsux. Mill-kennies sar-ronda tal-pulizija jibqgħu jagħtu dinjità lil din l-belt gawhra tal-istorja u l-arkitettura, għalkemm jinħass li din mhix l-ħajja normali tal-Imdina. Fost il-kummenti tan-nies, “Anqas kont timxi, taħbat mat-turisti ‘l hemm u ‘l hawn, ma tgħaddix mit-toroq kont u bħalissa baħħ biex tara xi bniedem, xi ħaġa kbira.” “Qisu ċimiterju ġejna. Tibki tara kollox wieqaf,” filwaqt li persuna oħra qalet “ma tisma xejn, tara xi ftit anzjani tarhom joħorġu tikka fil-bieb u tarhom bumm għal ġewwa.” “Kont tieħu pjaċir tisma dik il-qanpiena iddoqq u dak l-istorbju, tiġu tirkbu? Kollox telaq.” Is-Sindku qal li fl-Imdina jgħixu anqas minn 300 ruħ, kważi lkoll anzjani. Dan jispjega għaliex is-sentiment ta’ solitudni huwa iżjed qawwi. “Ghosttown, qatt ma kien il-każ, timxi fit-toroq u ma tara lil ħadd. Hawnhekk hawn problema ta’ ħafna anzjani, 65 % huma anzjani,” qal is-Sindku tal-Imdina, Peter Dei Co.nti Sant Manduca Inzertajna grupp ta’ Svediżi li jgħixu Malta li daħlu jagħmlu passejn. Qalu li qed japprezzaw aktar din il-belt ġawhra. “Now it is really the silent city it wasn’t like that before. I am enjoying it quite like that, it is so quiet it gives a completely different feeling from when you come here and there are a lot of tourists.” Is-Sindku qal li huwa fiduċjuż li l-pajjiż jirkupra, minkejja li jemmen li r-riperkussjonijiet ekonomici u soċjali se jkunu sostanzjali. “Tourism huwa l-iżjed bread and butter issues li għandna bħalissa… għax kullimkien magħluq,” qal is-Sindku tal-Imdina. U hekk ħallejna lil Imdina bit-tama li meta nerġgħu nżuruha, Maltin u turisti jkunu qed jerġgħu igawdu l-istorja, il-bini u l-veduti sbieħ minn fuq is-swar, b’kemmxejn aktar storbju iva iżda fl-istess waqt iżżomm it-timbru tal-belt siekta."
2020-04-22,Ramadan: Musulmani fiċ-Ċentru Miftuħ ta’ Ħal Far jingħataw permess ma jsumux,https://www.tvm.com.mt/mt/news/ramadan-musulmani-fic-centru-miftuh-ta-hal-far-jinghataw-permess-ma-jsumux/,"Għada jibda r-Ramadan u għall-Musulmani dan ifisser xahar sħiħ ta’ sawm, minn sbieħ il-jum sakemm tinżel ix-xemx filgħaxija. Iżda sforz l-imxija tal-Covid-19 u minħabba raġunijiet ta’ saħħa, il-mexxej reliġjuż tal-Musulmani f’Malta ta d-dispensa mis-sawm lill-immigranti li jinsabu fiċ-Ċentru Miftuħ ta’ Ħal Far. Id-dispensa mis-sawm fix-xahar tar-Ramadan li l-mexxej reliġjuż tal-Iżlam f’Malta, l-Imam Mohammed El Saadi, ta lill-immigranti fiċ-Ċentru Miftuħ ta’ Ħal Far timxi id f’id mal-parir tas-Supretendent tas-Saħħa Pubblika li qed tappella biex n-nies isostnu ruħhom biex ikunu f’saħħithom biex ikunu jifilħu għal virus. L-eżenzjoni mis-sawm ingħatat lill-immigranti kollha Musulmani fiċ-ċentru miftuħ kemm dawk li qegħdin sempliciment kwarantina u anke dawk li jinsabu f’iżolament fil-Klinika tas-Soċjetà tas-Salib l-Aħmar li għandhom biswit iċ-Ċentru Miftuħ ta’ Ħal Far. Waqt il-programm Rasimbras il-President tas-Soċjeta’ tas-Salib l-Aħmar f’Malta, Edward Gruppetta, qal s-sitwazzjoni preżenti kienet spjegata lill-Imam fil-jiem li għaddew f’numru ta’ laqgħat u diskussjonijiet. Il-messaġġ irrekordjat tal-Imam, li qed jitwassal lill-immigranti lejliet ir-Ramadan, huwa ċar. “Bħalissa għandek bżonn li tkun b’saħħtek għax jekk int weak u jkollok il-virus tista’ tkompli tmur għall-agħar,” qal il-President tas-Soċjeta tas-Salib l-Aħmar, Edward Gruppetta. Iċ-Ċentru Miftuħ f’Ħal Far fejn jgħixu qrib l-1,000 ruħ, ilu taħt kwarantina mill-Ħadd 5 ta’ April bis-Soċjetà tas-Salib l-Aħmar toffri s-servizzi f’żewġ kliniċi – waħda minnhom għall-madwar 40 immigrant li rriżultaw pożittivi għat-test tal-Covid-19. “Dawk li qegħdin f’isolation qed nimmoniterajwhom kujum, temperature, blood pressure, ecg, għandna tobba u nurses magħna. Jekk naraw li s-sintomi żdidulhom niġbdu l-attenzjonin għax jista’ jkun li jkollna nerġgħu nieħdu swabs,” qal is-Sur Gruppetta. Is-Sur Gruppetta qal li l-immigranti qed jikkoperaw u l-kundizzjoni ta’ saħħet dawk li mardu, ukoll hija tajba."
2020-04-22,Fil-Ġermanja jiftħu l-ħwienet u ġimagħtejn oħra jiftħu l-iskejjel,https://www.tvm.com.mt/mt/news/fil-germanja-jifthu-l-hwienet-u-gimaghtejn-ohra-jifthu-l-iskejjel/,"Wara xahar lockdown, il-Ġermaniżi reġgħu bdew jirritornaw fil-ħwienet li huma iżgħar minn 800 metru kwadru li tħallew jiftħu. L-iskejjel mistennija jerġgħu jiftħu fi żmien ġimagħtejn oħra waqt li fl-Olanda, l-iskejjel primarji wkoll se jerġgħu jiftħu fl-11 ta’ Mejju li ġej iżda d-daqs tal-klassijiet u s-sigħat l-iskola se jitnaqsu bin-nofs. Fil-Ġermanja, il-Ministru tas-Saħħa qal li jridu jgħaddu 14-il ġurnata biex jaraw jekk it-tneħħija tar-restrizzjonijiet hux se jikkawżaw żieda oħra fl-infezzjonijiet. Jens Spahn wissa li għad fadal ix-xhur biex ikun hemm tilqima għal COVID-19. Huwa kien qed jikkumenta ftit wara li l-awtoritajiet tal-mediċina fil-Ġermanja taw l-approvazzjoni tagħhom biex kumpanija li ilha minn Jannar taħdem fuq tilqima kontra dan il-virus, tibda tittestja fuq l-ewwel mitejn persuna li huma b’saħħithom. Il-kumpanija BioNTech saret l-ewwel waħda fl-Ewropa li ngħatat il-permess tibda t-testijiet. Hija qed tittama li jekk kollox imur tajjeb, fi żmien sena tibda timmanifattura tilqima li tkun ċertifikata u fuq kollox effettiva kontra l-COVID-19. It-tilqima qed tiġi żviluppata b’kollaborazzjoni ma’ kumpanija tal-farmaċewtika Amerikana li wkoll qed tistenna permess tibda t-testijiet."
2020-04-22,Lil min qed jitolbu l-Għawdxin?,https://www.tvm.com.mt/mt/news/lil-min-qed-jitolbu-l-ghawdxin/,"F’mumenti ta’ sfida bħal dawk li qed ngħixu bħalissa, sa minn sekli ilu f’Għawdex trawmet devozzjoni popolari lejn tliet qaddisin: San Ġorġ, Sant’Ursula u l-Papa San Girgor. Anke din id-darba, il-knisja ħeġġet għat-talb bl-interċessjoni ta’ dawn il-qaddisin. L-istatwi tagħhom inħarġu min-niċeċ u jinsabu esposti għal talb privat fi knejjes fir-Rabat u f’Ta’ Kerċem. Fit-23 ta’ April tiġi ċċelebrata l-festa liturġika ta’ San Ġorġ. Fil-bażilika ta’ San Ġorġ fir-Rabat Għawdex, l-istatwa titulari ma nħarġitx min-niċċa għall-festa ta’ għada iżda ilha barra sa minn ftit tal-jiem wara li l-coronavirus daħlet f’Malta. Din l-istess knisja nbniet fl-1678 b’radd il-ħajr lil San Ġorġ wara li Għawdex inħeles mill-pesta li laqtet lil Malta tliet snin qabel. Dil-ġrajja tinsab impittra fil-knisja, b’San Ġorġ muri iżomm il-pesta ‘l bogħod minn Għawdex. L-istatwa titulari saret fl-1838 wara wegħda milqugħa, li bl-interċessjoni tal-qaddis Għawdex ma ntlaqatx mill-kolera, is-sena ta’ qabel. Kienu diversi l-mumenti ta’ gwaj, epidemiji jew nuqqas ta’ xita, meta l-istatwa ta’ San Ġorġ inħarġet apposta fil-knisja għat-talb jew ittieħdet f’pellegrinaggi penitenzjali. L-istess jista’ jingħad għax-xbieha ta’ Sant’Ursola li tinsab meqjuma fil-Katidral ta’ Għawdex. Minħabba l-coronavirus, il-bust relikwarju ta’ din il-qaddisa tqiegħed fin-nofs tal-altar maġġur. Dan il-bust, li ilu Għawdex mill-1614, normalment ikun fuq l-artal dedikat lill-istess Sant’Ursola fil-Katidral. Hi marbuta ma’ waqtiet imwegħra fl-istorja u lilha l-Għawdxin talbu f’terremoti, epidemiji, f’perjodi ta’ nixfa u biex jinħeslu minn attakki tal-Misilmin. Fl-antik dan il-bust kien jinħareġ f’purċissjoni mill-Katidral tliet darbiet fis-sena. Dan minbarra f’ċirkustanzi ta’ sfida saru pellegrinaġġi bih fosthom lejn il-Knisja tal-Patrijiet Kapuċċini u l-knisja Ta’ Pinu. U fil-Knisja Parrokkjali ta’ Kerċem, tinsab barra min-niċċa wkoll l-istatwa titulari tal-Papa San Girgor il-Kbir. Ismu hu assoċjat mal-ħelsien tal-poplu ta’ Ruma mill-pesta wara purċissjoni kbira li saret fil-belt fis-sena 590. Għal snin twal, nhar it-12 ta’ Marzu, jum il-mewt tiegħu, f’Għawdex kienet issir purċissjoni mill-Katidral sal-Knisja Ta’ Kerċem bis-sehem tal-parroċċi u l-kleru kollu tal-gżira. Din inqatgħet fi tmiem is-snin sittin. F’Ta’ Kerċem il-kwadru titulari juri l-Papa San Girgor jitlob lill-Madonna tas-Sokkors biex teħles lil Għawdex mill-pesta, fost xena li turi vittmi tal-pesta mitluqa mejta mal-art u l-purċissjoni annwali li spiss kienet issir b’talb għall-ħarsien minn xi flaġell. F’Għawdex, il-knisja qed tieħu diversi inizjattivi ta’ solidarjetà. Id-djoċesi qed tiġbor flus biex jinxtara ventilator għall-isptar, waqt li l-parroċċi qed ikunu ta’ spalla għal dawk fil-bżonn jew li ntlaqtu ħażin finanzjarjament kawża tal-pandemija."
2020-04-22,L-MEA tiċċara fuq il-proposta li jitnaqqsu l-pagi ta’ ħaddiema taċ-ċivil,https://www.tvm.com.mt/mt/news/l-mea-ticcara-fuq-il-proposta-li-jitnaqqsu-l-pagi-ta-haddiema-tac-civil/,"L-Assoċjazzjoni Maltija għal Min Iħaddem (MEA) ippubblikat kjarifika dwar l-proposta li għamlet iktar kmieni, u li ġabet kritika minn diversi unions tal-ħaddiema. L-MEA qalet li hija pproponiet tnaqqis fil-pagi għall-ħaddiema tal-gvern li jinsabu weqfin minħabba s-sitwazzjoni tal-Covid-19, u mhux għal dawk li xorta baqgħu jaħdmu. Il-proposta tal-MEA ġiet ikkritikata mill-GWU, u iktar qabel mill-Malta Police Association u mill-Union Ħaddiema Magħqudin. L-MEA iċċarat li mhux qed titlob tnaqqis fis-salarji tal-Pulizija jew ta’ ħaddiema oħra li ma waqfux mill-ħidma, imma li jkun hemm l-istess kejl bħal tal-ħaddiema fil-privat li tnaqqsitilhom il-paga meta waqaf ix-xogħol."
2020-04-22,L-ewwel imwiet bil-Covid-19 fl-Istati Uniti seħħew aktar kmieni milli maħsub,https://www.tvm.com.mt/mt/news/l-ewwel-imwiet-bil-covid-19-fl-istati-uniti-sehhew-aktar-kmieni-milli-mahsub/,"Awtopsja f’Kalifornja żvelat li l-ewwel mewt bil-Covid-19 seħħet ġimgħat qabel milli kien maħsub. L-ewwel mewt reġistrata mill-coronavirus fl-Istati Uniti kienet fi Seattle fis-26 ta’ Frar u l-ewwel waħda f’Kalifornja kienet fl-4 ta’ Marzu. Iżda informazzjoni ġdida minn Santa Clara county biddlet kollox. Żewġ awtopsji li saru fuq persuni li mietu fis-6 ta’ Frar u fis-17 ta’ Frar juru li dawn mietu bil-Covid-19. Kampjuni mill-awtopsji li ntbagħtu fiċ-Ċentru għall-Prevenzjoni u l-Kontroll tal-Mard, ikkonfermaw il-presenza tal-virus. It-tielet mewt f’Santa Clara fis-6 ta’ Marzu ukoll ġiet ikkonfermata li seħħet mill-coronavirus. Il-mewt ta’ dawn it-tliet individwi seħħet fi żmien meta t-test għall-Covid-19 kien limitat għal persuni li kien magħruf li vjaġġaw u ma kinx qed ikollhom sintomi speċifiċi. Qed ikun antiċipat li se jiġu identifikati aktar imwiet bil-Covid-19 għaliex għaddejjin aktar investigazzjonijiet f’Santa Clara county. L-ammont ta’ każi ta’ coronavirus fl-Istati Uniti qabeż it-825,000 u s’issa mietu minn tal-anqas 45,000 skont informazzjoni minn Johns Hopkins University. Uffiċjali tas-saħħa minn Los Angeles ikkonfermaw 1,400 każ ieħor ta’ coronavirus li jfisser żieda ta’ kważi 10%.  "
2020-04-22,Jistgħu jibdew jonqsu l-miżuri kontra l-Covid-19 mill-ġranet li ġejjin – Fearne,https://www.tvm.com.mt/mt/news/jistghu-jibdew-jonqsu-l-mizuri-kontra-l-covid-19-mill-granet-li-gejjin-fearne/,"Id-deputat Prim Ministru u Ministru tas-Saħħa Chris Fearne reġa indika li Malta tista’ tibda tnaqqis xi ftit ir-restrizzjonijiet jekk tippersisti ix-xejra tal-aħħar jiem fil-kazijiet tal-Covid 19. Dr Fearne madakollu wissa li l-ħajja mhix ser tkun l-istess qabel tinstab tilqima kontra l-virus. Il-Ministru Fearne li kien qed iwieġeb mistoqsijiet parlamentari tad-deputati Anthony Agius Decelis, Stephen Spiteri u Maria Deguara, spjega li l-attivitajiet tal-massa ser jibqgħu projbiti. Żied jgħid li r-ristrizzjonijiet jibdew jonqsu ftit ftit skont l-pariri xjentifiċi. Wissa li jkun żball li jingħad li l-imxija battiet. Il-Ministru Fearne spjega li l-gvern għandu eluf ta kits għall-ittestjar tad-demm iżda dawn għadhom qed jiġu validati biex ikun assigurat li huma effettivi. Huwa qal li l-gvern qed isegwi anke l-iżviluppi teknoloġici għal ‘contact tracing’ biex ikunu adottati f’Malta jekk ikunu effettivi u sakemm ma jiksrux id-drittijiet tal-privatezza tal-individwi. Dwar is-swabs li qed jintużaw, il-Ministru qal li l-awtoritajiet tas-saħħa għadhom swabs ta’ ditti varji li qal kollha qed jagħtu l-istess riżultati."
2020-04-22,Kumpanija Maltija qed timla s-sanitizers flimkien ma’ fliexken tax-xorb,https://www.tvm.com.mt/mt/news/minflok-inbid-tal-marsovin-qed-jimlew-is-sanitizers/,"Il-kumpanija CassarCamilleri qed tuża linja tal-produzzjoni tagħha ta’ xorb tal-Coolee, Fontana, u xorb alkoħoliku biex timla fliexken bis-sanitizers. Il-Ministru għall-Finanzi u s-Servizzi Finanzjarji Edward Scicluna żar il-kumpanija u faħħar din l-inizjattiva, li ddeskriva bħala waħda innovattiva, li tassigura kontinwità fin-negozju, waqt li tgħin lill-isptarijiet u lill-pubbliku ġenerali f’dan iż-żmien tal-Covid-19. Il-kumpanija ser tkun qed tagħti donazzjoni ta’ 6,700 flixkun hand santizer lill-gvern, sabiex ikunu jistgħu jintużaw fl-isptarijiet Maltin. "
2020-04-22,M’hemmx evidenza li l-Covid-19 ħa ttaffi bis-sħana,https://www.tvm.com.mt/mt/news/mhemmx-evidenza-li-l-covid-19-ha-ttaffi-bis-shana/,"Is-Supretendent tas-Saħħa, il-Professur Charmaine Gauci, qalet li m’hemmx evidenza li l-Coronavirus ibatti f’temperaturi sħan. Hija qalet dan meta kienet qed twieġeb il-mistoqsijiet tal-ġurnalisti waqt l-aġġornament tal-lum. Prof Gauci qalet li filaqt li l-virus tal-influwenza huwa staġjonali, u għalhekk ibatti matul is-sajf, dan ma jidhirx li huwa l-każ għall-Covid-19. Sostniet li rridu noqgħodu fuq l-evidenza, u minn dak li seħħ f’pajjiżi oħra rajna li l-virus jibqa’ għaddej anki f’temperaturi sħan, għalhekk l-awtoritajiet qed jibqgħu jħejju għal kull eventwalità. Ara wkoll: Każ ġdid ta’ Covid-19 f’Malta, 15 imfejqa "
2020-04-22,Professjonisti tas-saħħa inkluż tobba privati pprovduti b’face visors,https://www.tvm.com.mt/mt/news/professjonisti-tas-sahha-inkluz-tobba-privati-pprovduti-bface-visors/,"Is-Supretendent tas-Saħħa Pubblika, il-Professur Charmaine Gauci qalet li qed jitqassmu ‘face visors’ kemm fl-istituzzjonijiet kollha tas-saħħa, lit-tobba tal-familja u lil kull min ikollu bżonn. Waqt il-bulettin mediku tal-lum il-Professur Gauci qalet li dan qed isir biex il-profesjonisti fil-qasam tas-saħħa jkunu protetti kemm fl-isptarijiet, kemm fil-kura primarja kif ukoll kull fejn tkun qed tingħata kura lil pazjenti li jistgħu ikunu infettati bil-Covid-19. Is-Supretendent tas-Saħħa Pubblika qalet li l-‘face visors’ huma fost il-miżuri li joffru ħafna protezzjoni kontra l-virus u għalhekk qed tiżdied il-produzzjoni lokali. Qalet ukoll li fil-pajjiż hawn inġinierea li qed jipproduċuhom u qed ikun hawn provista regolari ħafna. Ara wkoll: 10% ta’ dawk bil-Covid-19 f’Malta huma ħaddiema tas-saħħa  "
2020-04-22,Resident taċ-ċentru miftuħ ta’ Ħal Far inqabad jipprova jaħrab darbtejn,https://www.tvm.com.mt/mt/news/resident-tac-centru-miftuh-ta-hal-far-inqabad-jipprova-jahrab-darbtejn/,"Persuna ppruvat taħrab darbtejn miċ-Ċentru Miftuħ ta’ Ħal Far iżda fiż-żewġ okkażjonijiet il-pjani tagħha twaqqfu mill-awtoritajiet. L-Aġenzija għall-Ħarsien tal-Persuni li qed ifittxu l-ażil qalet li kmieni dalgħodu suldati li qed jgħassu ċ-ċentru minn barra qabdu lil din il-persuna tipprova taħrab. Il-persuna tpoġġiet f’parti oħra taċ-ċentru. Aktar tard reġgħet ippruvat taħrab, iżda din id-darba ma laħqitx waslet san-naħa ta’ barra u nżammet mill-Pulizija. L-aġenzija qalet li f’dan il-każ japplikaw il-liġijiet għal dawk li jiksru l-kwarantina mandatorja. L-aġenżija ċċarat li ċ-ċentru minn fejn ippruvat taħrab din il-persuna m’għandux x’jaqsam ma’ fejn qed jinżammu l-immigranti li diġa nstabu pożittivi għall-COVID-19."
2020-04-22,10% ta’ dawk bil-Covid-19 f’Malta huma ħaddiema tas-saħħa,https://www.tvm.com.mt/mt/news/10-ta-dawk-bil-covid-19-fmalta-huma-haddiema-tas-sahha/,"Minn 444 persuna li rriżultat pożittiva għall-Covid-19 f’Malta, 44 huma ħaddiema fil-qasam tas-saħħa u carers, kemm mal-gvern u anki mal-privat. Dan ikkonfermatu l-Prof Charmaine Gauci fl-aġġornament tal-lum, li qalet li dan jammonta għal 10% ta’ dawk kollha li ġew infettati. Hija fakkret li l-ħaddiema kollha fl-isptar għandhom tagħmir protettiv, u l-ħaddiema l-oħra fil-komunità huma esposti bl-istess mod li huma esposti ħaddiema oħra. Ara wkoll: Każ ġdid ta’ Covid-19 f’Malta, 15 imfejqa "
2020-04-22,"Każ ġdid ta’ Covid-19 f’Malta, 15 imfejqa",https://www.tvm.com.mt/mt/news/kaz-gdid-ta-covid-19-fmalta-15-imfejqa/,"Illum kien ikkonfermat każ ġdid ta’ Covid-19 f’Malta, wara li saru 808 testijiet. Dan ħabbritu s-Supretendent tas-Saħħa Pubblika, Charmaine Gauci, li qalet li ma’ dawn kienu ddikjarati mfejqa 15-il persuna oħra, biex b’hekk it-total ta’ persuni mfejqa laħaq 165. B’hekk issa t-total ta’ każijiet attivi huwa ta’ 276. Is-Supretendent tas-Saħħa Pubblika qalet li l-każ il-ġdid huwa ta’ tfajla Maltija ta’ 18-il sena li bdiet tħoss is-sintomi fit-18 ta’ April. Qalet li peress li l-istituzzjonjiet edukattivi huma magħluqa, it-tfajla ma kinetx qed tmur l-università u għalhekk qed isir contact tracing tal-familja tat-tfajla. Il-Professur Gauci qalet li hemm żewġ membri tal-familja tat-tfajla li għandhom xi sintomi u qed isirulhom it-testijiet. Min-naħa l-oħra mill-15-il persuna li ġew dijarati li fiequ mill-Covid-19, hemm seba’ nisa u tmien irġiel. Il-Professur Gauci qalet li tlieta minnhom għandhom bejn 20 u 29 sena, tlieta oħra għandhom bejn 30 u 39 sena, persuna ta’ bejn l-40 u 49 sena u persuna oħra ta’ bejn 50 u 59 sena. Ħames persuni li rkupraw mill-virus għandhom bejn is-60 u 69 sena u tnejn oħra li għandhom bejn 70 u 79 sena. Dawn issa għandhom joqgħodu għal sebat ijiem oħra fi kwarantina sabiex ikun assigurat li ħelsu għal kollox mill-virus. Is-Supretendent tas-Saħħa Pubblika qalet ukoll li sal-lum saru 26,123 swab test. Dwar ir-restrizzjonijiet u jekk l-awtoritajiet tas-saħħa humiex jikkunsidraw li jillaxkawhom anke minħabba li qed iħallu effettii negattivi fuq is-saħħa mentali ta’ uħud, il-Professur Gauci qalet li qegħdin jaħdmu fuq pjan biex inaqqsu r-restrizzjonijiet, imma dan jidħol fis-seħħ wara li jkun hemm ċertezza li l-virus trazzan. Iktar dettalji dalwaqt. Sadanittant tista’ ssegwi l-konferenza stampa hawn: Ara wkoll: 10% ta’ dawk bil-Covid-19 f’Malta huma ħaddiema tas-saħħa Professjonisti tas-saħħa inkluż tobba privati pprovduti b’face visors M’hemmx evidenza li l-Covid-19 ħa ttaffi bis-sħana "
2020-04-22,"Il-Fondazzjoni HSBC Malta tagħti €30,000 lil NGOs li jgħinu nies vulnerabbli",https://www.tvm.com.mt/mt/news/il-fondazzjoni-hsbc-malta-taghti-e30000-lil-ngos-li-jghinu-nies-vulnerabbli/,"Il-Fondazzjoni HSBC Malta qed tagħti €30,000 lil żewġ NGOs li qed jgħinu lil dawk l-aktar vulnerabbli fis-soċjetà u li ħajjithom sfat aktar ikkumplikata minħabba l-pandemija tal-COVID-19. Minn dawn, €15,000 qed jingħataw lill-Foodbank Lifeline Foundation li rat żieda ta’ 50% fl-għadd ta’ familji li qed ifittxu għajnuna. Qed jingħataw €15,000 oħra lil Caritas Malta, li permezz tad-Diaconia u l-unitajiet tax-xogħol soċjali tagħha, tipprovdi ukoll ikel u appoġġ lil familji li tant għandhom bżonn. Il-Foodbank Lifeline Foundation, li f’ċirkostanzi normali tforni ikel lil aktar minn 130 familja u individwu fil-ġimgħa, bħalissa qed tgħin madwar 300 familja. Il-Foodbank Lifeline Foundation ikkonsolidat ħidmietha kollha f’ċentru wieħed u, wara ftehim milħuq ma’ servizz ta’ kunsinna tal-ikel, il-Fondazzjoni qed tkompli twassal l-ikel lil dawn il-persuni filwaqt li tirrispetta d-distanzi soċjali. Bl-istess mod, Caritas Malta kellha tadatta l-mod kif taħdem biex jkun żgurat li ma jkunx hemm kuntatt fiżiku, hekk kif il-volontieri tagħha, li jaħdmu id f’id mal-istaff tal-Caritas, mal-NGOs u ma’ timijiet parrokkjali tad-Diaconia, ikomplu jqassmu ikliet sħan, li qed jkunu pprovduti minn fondazzjoni privata lil dawk l-aktar fil-bżonn. Il-Kap Eżekuttiv Designate tal-HSBC Malta, Simon Vaughan Johnson qal li l-Fondazzjoni HSBC Malta qed toffri ukoll l-użu ta’ tnejn mill-vetturi elettriċi tagħha għad-distribuzzjoni tal-ikel, bħala parti mill-kontribut tagħna biex inżidu l-għadd ta’ ikliet mogħtija kuljum għal 700. Id-Direttur ta’ Caritas Malta, Anthony Gatt qal li din l-għotja se tgħinnhom ukoll biex isostnu lil dawk li jagħmlu kuntatt magħhom permezz tal-erba’ linji telefoniċi, imħarsa minn ħaddiema soċjali u counsellors, li fetħu biex jirċievu telefonati għall-għajnuna. Membru tal-Bord u volontiera tal-Foodbank Lifeline Foundation, Jane Mizzi qalet li hu ta’ kuraġġ meta kumpaniji jifhmu l-problemi li n-nies qed jiffaċċjaw u jinsabu lesti li jagħtu kontribut reali biex jappoġġjaw lil dawk li l-aktar għandhom bżonn tas-solidarjetà. Intant, l-HSBC Malta nieda ukoll l-HSBC Family Support Group biex jipprovdi affarijiet essenzjali għall-impjegati, f’każ li dawn ikunu fi kwarantina u jeħtieġu mediċini jew prodotti tal-merċa li ma jkunux f’pożizzjoni li jixtru."
2020-04-22,Nadattaw għall-bidla biex inħallu dinja aħjar lil uliedna – Nature Trust,https://www.tvm.com.mt/mt/news/nadattaw-ghall-bidla-biex-inhallu-dinja-ahjar-lil-uliedna-nature-trust/,"Fl-okkażjoni ta’ Jum id-Dinja 2020, Nature Trust FEE Malta, saħqet dwar il-fatt li minħabba li l-bniedem kellu jbiddel l-istil ta’ ħajja minħabba l-pandemija tal-Covid-19, id-dinja bdiet tfiq mit-tniġġis. Fi stqarrija Nature Trust esprimiet it-tama li ladarba tgħaddi l-kriżi, il-bniedem jibqa’ jħaddan il-prattiċi li wasslu biex id-dinja bdiet tirkupra mill-ħsara, li l-attività tal-bniedem qabel il-pandemija kienet qed tikkaġuna. Qalet li dan jirriżulta fi stil ta’ ħajja aħjar fost oħrajn minħabba kwalità ta’ arja tajba, protezzjoni akbar tal-biodiversità u l-ekoloġija marittima. Nature Trust qalet li kif qed juri ż-żmien tal-pandemija, in-nies qed jirrikorru għall-kampanja biex iżommu ‘l bogħod mill-periklu tal-Covid-19 fi bliet u f’żoni iffullati. Il-baħar imtela b’aktar ħut u fakkret li n-natura tista’ tkun ta’ benefiċċju għas-saħħa mentali tal-bniedem. Qalet li dan kollu huwa prova tal-fatt li bi ftit bidliet, bħal laqgħat virtwali minflok ivjaġġar minn post għall-ieħor bil-vetturi, il-bniedem jista’ jsalva lid-dinja u jgħix f’armonija man-natura. Nature Trust qalet li kull azzjoni żgħira tbiddel il-kors tal-kriżi fil-klima filwaqt li appellat lill-publiku sabiex jiddisponi minn maskri u ingwanti b’mod responsabbli għaliex ir-rimi bl-addoċċ ta’ dawn l-oġġetti huma ta’ riskju kemm għas-saħħa tal-bniedem kif ukoll għall-ambjent inkluż dak marittimu u l-ħlejjaq li jgħixu fih. Fakkret fil-programm tal-EkoSkola li permezz tiegħu l-iskejjel ukoll qed jagħmlu wegħdiet tagħhom fl-okkażjoni ta’ Jum id-Dinja bħala parti mill-inizjattivi tagħhom favur żvilupp sostenibbli. Nature Trus qal li aktar minn 85% tal-popolazzjoni tal-istudenti fil-gżejjer Maltin tipparteċipa f’dan il-programm."
2020-04-22,12.30 p.m. – Public Health Superintendent with latest Covid-19 update,https://www.tvm.com.mt/mt/news/fin-12-30pm-is-supretendent-tas-sahha-bl-ahhar-aggornamenti-dwar-il-covid-19/,"Public Health Superintendent Professor Charmaine Gauci will give her usual update at 12.30 p.m. on new cases of Covid-19 in Malta. The conference will be broadcast live on TVM, tvm.com.mt, Radju Malta and the Facebook page of Television Malta."
2020-04-22,Ara: Juża l-arti u l-umoriżmu biex iwassal huwa wkoll il-messaġġ kruċjali,https://www.tvm.com.mt/mt/news/ara-juza-l-arti-u-l-umorizmu-biex-iwassal-huwa-wkoll-il-messagg-krucjali/,"Jack DeDomenico huwa l-artist ta’ dawn l-isketches li pinġa f’dawn l-aħħar ġimgħat kemm Malta ilha tiġġieled il-pandemija tal-Covid-19. Il-messaġġ minn dawn it-tpinġijiet joħroġ bl-aktar mod ċar biex wieħed jevita milli jiġi nfettat bil-virus. Bit-tpinġijiet tiegħu DeDomenico juri li l-virus jista’ jkun kullimkien, sew fuq diversi uċuh f’postijiet pubbliċi kif ukoll fost numru ta’ nies, minekejja li l-persuna ma tarahx b’għajnejha. Tpinġijiet oħra jwasslu l-messaġġ tar-rispett li kull wieħed u waħda minna għandna nuru lejn ħaddieħor speċjalment lejn l-anzjani għaliex huma fost il-persuna l-aktar vulnerabbli għal dan il-virus. F’kumment lil tvm.com.mt Jack DeDomenico qal li “f’dawn il-ġranet xtaqt inwassal il-messaġġi bi ftit umoriżmu minħabba t-tensjoni li hawn bil-għan li l-messaġġ jibqa’ f’moħħ min qed jarah.” Qal li dawn it-tpinġijiet iddisinjahom bil-lapes u bħala kuluri uża l-akkwarel u felt pens."
2020-04-22,Fl-Olanda: Jeqilbu s-sala tal-Eurovision fi sptar biex jikkuraw il-pazjenti bil-Covid-19,https://www.tvm.com.mt/mt/news/fl-olanda-jeqilbu-s-sala-tal-eurovision-fi-sptar-biex-jikkuraw-il-pazjenti-bil-covid-19/,"Il-Eurovision din is-sena kellu jsir fil-belt ta’ Rotterdam l-Olanda hekk kif l-edizzjoni tas-sena li għaddiet intrebħet mill-Olandiż Duncan Laurence bil-kanzunetta “Arcade”. Liema avveniment kellu jittella’ fl-Ahoy Arena fi ħdan ir-Rotterdam Ahoy. Sala, li tesa’ ftit anqas minn 16,500 ruħ u li mal-medda tas-snin intużat għal għadd ta’ kunċerti u spettakli fosthom għall-Junior Eurovision Song Contest fl-2007. Madanakollu, minn dakinhar ‘l hawn l-affarijiet inbiddlu ta’ taħt fuq hekk kif frott iċ-ċirkostanzi li nħolqu kawża tal-Covid-19 sfaxxa kollox. Minkejja dan, il-bibien tar-Rotterdam Ahoy xorta waħda baqgħu miftuħin hekk kif f’dawn l-aħħar jiem is-sala li kellha tospita l-64 edizzjoni tal-Eurovision inqelbet fi sptar bil-għan li tingħata daqqa t’id lill-isptarijiet fil-kura tal-pazjenti bil-Covid-19."
2020-04-22,Id-dinja tinsab f’riskju ta’ ġuħ fi “proporzjonijiet bibbliċi” – UN,https://www.tvm.com.mt/mt/news/id-dinja-tinsab-friskju-ta-guh-fi-proporzjonijiet-bibblici-un/,"In-Nazzjonijiet Magħquda wissiet li d-dinja tinsab f’riskju ta’ ġuħ kbir – “fi proporzjonijiet bibbliċi” – kawża tal-pandemija tal-coronavirus. Il-Kap tal-Programm Dinji tal-Ikel, David Beasley, wissa li hemm bżonn ta’ azzjoni urġenti biex tkun evitata katastrofi. Rapport jistma li l-għadd ta’ nies bil-ġuħ jista’ jitla’ minn 135 miljun għal aktar minn 250 miljun. Dawk fl-aktar riskju jinsabu f’għaxar pajjiżi affettwati minn kunflitt, kriżi ekonomika u tibdil fil-klima. Ir-raba’ rapport annwali dwar il-kriżijiet tal-ikel jagħmel enfasi fuq il-Yemen, ir-Repubblika Demokratika tal-Kongo, l-Afganistan, il-Venezwela, l-Etijopja, is-Sudan t’Isfel, is-Sudan, is-Sirja, in-Niġerja u l-Haiti."
2020-04-21,COVID-19 twassal għal żieda fl-adozzjoni ta’ klieb abbandunati,https://www.tvm.com.mt/mt/news/covid-19-twassal-ghal-zieda-fl-adozzjoni-ta-klieb-abbandunati/,"Bin-nies mitluba jew ordnati joqogħdu d-dar, aktar Maltin jidher li qed iduru għall-klieb u l-annimali domestici bħala sħab tagħhom biex iżommulhom kumpanija u possibilment itaffu ftit mill-iżolament u s-solitudni tal-pandemija. Rosalind Agius li tmexxi s-santwarju tal-Assoċjazzjoni tal-Annimali Abbandunati f’Birżebbuġa qaltilna li dan ix-xahar ġew adottati mal-ħamsin kelb. “Din il-kamra hi l-puppy room tagħna u tinsab kompletament vojta tant li fis-santwarju m’għandniex puppy wieħed li mhix normali għal April fil-fatt, is-soltu it-tliet il-kmamar ikunu mimlija u ġieli anke jkollna niftħu post ieħor” . Minflok, fis-santwarju sibna klieb abbandunati ta’ daqs kbir jew medju li wkoll qed jttamaw li jkun hemm individwi jew familji li jtuhom kenn, imħabba u għożża f’darhom. “Ossa l-mument li jadottaw għax qegħdin id-dar u jistgħu jittrenjawh eżatt kif iridu, aħna min-naħa tagħna qgħadna attenti ħafna kif nagħmlu ‘homing’ għax irridu li jiġu adottati għal ħajjithom u mhux sakemm hawn dan il-virus biss però iva kienet ħaġa pożittiva kemm ġew adottati klieb” . Rosalind Agius qaltilna li kellha tirrifjuta persuni li marru biex jadottaw kelb iżda ma kellhomx il-permess bil-miktub tas-sid tal-blokka ta’ appartamenti fejn joqogħdu jew kienu se jħallu l-klieb fuq il-bejt jew fil-bitħa. Spjegatilna li għalkemm iż-żieda fl-adozzjonijiet hi pożittiva ħafna, ir-restrizzjonijiet ta’ tbegħid soċjali waslu għal nixfa fid-donazzjonijiet u l-voluntiera. “Ġieli s-Sibt jew il-Ħadd, fejn qabel konna nkunu 15 jew 20 voluntier, issa ġieli qed inkunu tnejn u ma’ dawn il-klieb kollha jkollok aptit tibki u kellna l-isfida li d-donazzjonijiet naqsu imma naqsu għal kulħadd.” Għal dawk li qed jikkunsidraw jadottaw kelb, is-Sinjura Agius qaltilna li hu importanti jiftakru li għalkemm f’dan iż-żmien inċert jistgħu jġibulhom ħafna ferħ, iridu jkunu ċerti għal impenn dejjiemi li se jidħlu għalih u ma jabbandunawhomx meta ma jkollhomx bżonn aktar il-wens tagħhom."
2020-04-21,Il-kriżi Covid 19 wasslet għal tnaqqis ta’ aktar min-nofs fid-domanda tal-fuels f’Malta,https://www.tvm.com.mt/mt/news/il-krizi-covid-19-waslet-ghal-tnaqqis-ta-aktar-min-nofs-fid-domanda-tal-fuels-fmalta/,"Il-lockdown sħiħ jew parzjali f’ħafna pajjiżi madwar id-dinja naqqas bil-kbir id-domanda għaż-żejt hekk li fl-Istati Unti għall-ewwel darba fl-istorja l-prezz taż-żejt mhux maħdum kien qed jinbiegħ bil-prezz taħt iż-żero minħabba li l-kumpaniji m’għandhomx aktar fejn jaħżnu l-produzzjoni taż-żejt li m’hemmx domanda għaliha. Fl-Ewropa l-waqa’ fil-prezz taż-żejt ukoll kienet dramatika għalkemm mhux daqs l-Istati Uniti. Il-prezz taż-żejt mhux maħdum fis-suq Brent niżel għal 21 dollaru l-barmil. L-analista tas-swieq taż-żejt tal-kumpanija Enemed Kevin Sammut, qal lil Television Malta li waqa’ fil-prezz taż-żejt hija waħda tal-mument minħabba l-kriżi li ġabet magħha l-pandemija. “Il-prezz ta’ 26 dollaru l-barmil huwa il-prezz għal min jixtrih issa. L-affarijiet ġeneralment ma jsirux hekk, u jekk tara l-curve tal-futur qiegħda upward sloping.” Is-sur Sammut qal iżda li dak li ġara fl-Istati Uniti kawża tan-nuqqas ta’ spazju għall-ħażna taż-żejt, jista’ wkoll jiġri fl-Ewropa fl-aħħar ta’ dan ix-xahar fis-suq taż-żejt Brent. “Il-Brent ħa jiskadi fl-aħħar ta’ April jista’ jkun hemm panic selling u jixiftjaw il-kuntratt ta’ wara biex ma jirċievux iż-żejt għax bħalissa d-domanda mhix kbira, u l-istorages qed nistennew li ser jimtlew dalwaqt b’din ir-rata.” Spjega li l-hedging issir b’rata li hija ogħla mil-prezz tas-suq. Qal li jekk Malta tintrabat bi prezz għax-xiri bil-quddiem għal numru ta’ xhur, dan it-tnaqqis jaf jiġi rifless marġinalment fil-prezz tal-fuels. “Fil-pompi tal-petrol barra minn Malta naraw li t-trend tagħhom huwa li jaġġustaw il-prezz tal-fuel skong il-prezz internazzjonali, aħna bħala pajjiż u bħala kumpanija nippreferu noffru stabbilità għal tlett xhur jew sitt xhur.” Is-sur Sammut qal li bħalissa l-Enemed qed ikollha nuqqas ta’ domanda għal fuels minħabba li waqaf ħafna xogħol, hawn inqas karozzi fit-toroq u l-ajruplani jinsabu kważi weqfin. Huwa qal li l-konsum tad-diesel naqas b’madwar b’40%, il-bejgħ tal-petrol naqas b’55% u l-fuel li jintuża għall-ajruplani naqas 90%."
2020-04-21,L-Isptar Saint Thomas ikkura diġà 76 pazjent bil-COVID-19,https://www.tvm.com.mt/mt/news/l-isptar-saint-thomas-ikkura-diga-76-pazjent-bil-covid-19/,"Waqt li l-maġġoranza tal-pazjenti bil-Covid-19 qed jirkupraw f’iżolament f’darhom, numru ta’ pazjenti oħra kellhom jingħataw kura fl-isptarijiet. L-isptar Mater Dei ttrattat l-akbar għadd ta’ pazjenti waqt li l-awtoritajiet tas-saħħa qed jużaw ukoll faċilitajiet ta’ sptar privat għal każi inqas akuti. 258 mill-290 każ ta’ persuni bil-Coronavirus qed jirkupraw f’iżolament f’darhom, waqt li 32 pazjent ieħor qed jirċievu l-kura fl-isptar Mater Dei, fl-Isptar Boffa u fl-isptar St Thomas. Il-Kap Eżekuttiv tal-Isptar Mater Dei, Celia Falzon, spjegat li kull pazjent ikollu l-istorja medika tiegħu li tiġi determinata minn team mediku li jiddetermina s-sitwazzjoni tiegħu. ”Meta jidħol l-istpar pazjent jingħata l-kura f’Mater Dei jekk huwa jkollu bżonn kura akuta, jiġifieri l-kundizzjoni tiegħu tkun tirrekjedi kura f’Mater Dei. Jekk il-pazjent jaqleb għall-aħjar u allura kulma jkollu bżonn ċerta attenzjoni mhix daqshekk intensiva jkun jista’ jintbagħat fl-isptar privat jew fl-isptar Boffa stess.” Fl-isptar Boffa bħalissa qed jiġu kkurati 16-il pazjent, waqt li fl-isptar St Thomas hemm tmien pazjenti. It-tabiba Kristen Buhagiar mill-Isptar St Thomas qalet li hemm kordinazzjoni kontinwa bejn l-awtoritajiet tas-saħħa skont il-ftehim mal-gvern. ”Aħna l-ħin kollu f’kuntatt kontinwu ma’ Mater Dei, mat-tobba tal-Infectious Disease Unit, tal-Public Health u l-Primary Health. Hemm pazjenti li jinżammu f’iżolament f’kamra privata, f’single room, u hemm double rooms li jintużaw minn pazjenti positive u jiġu minn xulxin. Eżempju kellna familji żgħar li jiġu minn xulxin li stajna npoġġuhom f’double rooms.” Dr Buhagiar qalet li l-isptar privat qed isegwi prattiċi ta’ kura mogħtija mill-isptar Mater Dei. ”Insegwu t-temperatura, l-ossiġnu fid-demm, ir-respiration rate, il-heart rate, għal sintomi oħra li jista’ kollhom relatati mal-Covid jew kumplikazzjonijiet li jistgħu jinqalgħu minħabba l-covid għax għandhom kumplikazzjonijiet oħra.” It-tabiba Buhagiar qalet li s’issa kkuraw 76 pazjent, bil-Covid 19."
2020-04-21,Hospice Malta b’aktar għajnuna biex pazjenti bil-kanċer li waslu fl-aħħar jinżammu d-dar,https://www.tvm.com.mt/mt/news/hospice-malta-baktar-ghajnuna-biex-pazjenti-bil-kancer-li-waslu-fl-ahhar-jinzammu-d-dar/,"Mindu faqqgħet l-imxija tal-coronavirus f’Malta, Hospice Malta kellhom ibiddlu l-mod ta’ kif jagħtu s-servizz ta’ kura paljattiva lill-pazjenti morda b’kanċer u l-appoġġ li jagħtu lill-qraba tagħhom. Madankollu s-servizzi kollha baqgħu jingħataw u l-Manager tas-Servizzi ta’ Kura fi ħdan il-Hospice Malta qalet li fl-aħħar ġimgħat iżjed pazjenti minn qatt qabel qed imutu d-dar, minflok l-isptar, imdawrin mal-maħbubin tagħhom. Wara li tnax-il ġurnata ilu, bħala prekawzjoni għall-pazjenti u nies oħra, l-isptar Mater Dei għalaq il-bibien tiegħu għall-viżitaturi għajr għal xi eċċezzjonijiet, il-Hospice Malta żiedet l-għajnuna tagħha biex pazjenti li jkunu waslu fl-aħħar ġranet ta’ ħajjithom kawża tal-kanċer jinżammu d-dar. “Fejn naraw li qed jagħmlu kollox possibbli u m’hemmx għalfejn imur l-isptar, nassigurawhom u ntuhom pariri fuq it-telefon, dak li jkun jserraħ moħħu u jżomm il-pazjent id-dar kemm jista’ jkun. Qed jirnexxielna nżommu nies id-dar iktar mis-soltu kważi.” Il-Manager tas-Servizzi tal-Kura fi ħdan il-Hospice Malta, Anna Frendo, kompliet tgħid li f’dawn iċ-ċirkustanzi, aktar pazjenti bil-kanċer qed jieħdu l-ahhar nifsijiet ta’ ħajjithom imdawrin ma’ qrabathom f’darhom stess. Is-Sinjura Frendo spjegat li meta qarib ta’ xi ħadd li jkun qed imut id-dar iħossu qed jippanikja, jista’ jċempel u jsib infermier li tiggwidah. Hija qalet li minkejja l-pandemija komplew jagħtu s-servizzi lil pazjenti waqt li hħdu wkoll l-prekawzjonijiet skont id-direttivi tal-awtoritajiet tas-saħħa billi naqsu l-kuntatt fiżiku mal-pazjenti u l-qraba tagħhom. “Is-servizz għadu għaddej permezz ta’ telefonati, ta’ Skype, biex dak li jkun speċjalment fejn jidħol uġigħ u affarijiet mediċi u anke emozzjonali nkunu qegħdin nittacklejawhom il-ħin kollu. … ittihom pariri anke kif jużaw ċertu żjut biex itaffu l-ansjetà. Il-psikoterapisti tagħna, iċ-Chaplain tagħna, kollha għadhom hemm għaddejjin bil-kuntatt il-ħin kollu ma’ dawn in-nies. Għandna anke servizz ta’ syringe drive li hija magna żgħira tikkontrolla l-uġigħ. Meta dak li jkun ikun wasal f’ċertu punt u forsi ma jistax jibla u għandu bżonn il-kontroll tal-uġigħ, anke qed nagħmlu delivery ta’ din il-magna d-dar.” Is-sinjura Frendo qalet li l-qraba ta’ min ikun tilef l-għeżież tiegħu jeħtieġ aktar għajnuna anke minħabba li l-funerali li qed isiru forma ristretta minħabba l-pandemija. Hija qalet li qalet li l-Hospice Malta baqghu jagħtu das-servizz iżda filwaqt li qabel kienu jiltaqgħu personalment mal-qraba, issa dan is-servizz mill-psikologi u s-social workers qed jingħata b’mezzi oħra ta’ kuntatt."
2020-04-21,Ara: “It-tfal iridu jgħixu ħajja ta’ ferħ – inkomplu nnisslulhom tbissima onlajn” – il-President ta’ Dr Klown,https://www.tvm.com.mt/mt/news/ara-it-tfal-iridu-jghixu-hajja-ta-ferh-inkomplu-nnisslulhom-tbissima-onlajn-il-president-ta-dr-klown/,"Ta’ kuljum issibhom iterrqu fil-kurituri u s-swali tal-Isptar Mater Dei, l-Isptar Ġenerali ta’ Għawdex u dan l-aħħar anki ċ-Ċentru tal-Onkoloġija Sir Anthony Mamo, libsin ta’ tobba u lwien ta’ kull xorta bil-għan li jipprovdu doża ta’ pożittività u jnisslu tbissima fuq fomm il-pazjenti b’mod speċjali fost l-aktar ċkejknin. L-għaqda Dr Klown tgħodd mal-45 voluntier, taħlita ta’ żgħażagħ u adulti li minn jeddhom jiddedikaw ammont sostanzjali mill-ġurnata tagħhom biex iżommu kumpanija, iferrħu u jkunu ta’ spalla għal dawk li jinsabu l-isptar għall-kura. Liema voluntiera, frott iċ-ċirkostanzi li ġab miegħu l-Covid-19 f’dawn il-jiem mhux qed ikunu jistgħu jersqu lejn l-isptarijiet. B’riżultat ta’ dan, kif spjega dalgħodu waqt ‘TVAM’ il-President ta’ Dr Klown is-Sur Eric Muscat, il-membri tal-għaqda tawha għall-internet u l-midja soċjali bil-għan li jkomplu jqanqlu l-ottimiżmu fost it-tfal. Is-Sur Muscat qal li anki jekk Malta huwa l-uniku pajjiż fid-dinja fejn il-clown doctors ma jitħallsux, il-voluntiera ta’ Dr Klown b’determinazzjoni liema bħalha u minn qalbhom qed ikomplu jkunu ta’ wens għal dawk it-tfal rikoverati l-isptar permezz ta’ posts, xandiriet u filmati onlajn bil-għan li jżommu t-tbissima fuq fomm bosta ċkejknin ħajja.  "
2020-04-21,Iffaċilitat l-iswab test tal-Covid-19 għal persuni mingħajr saqaf fuq rashom,https://www.tvm.com.mt/mt/news/iffacilitat-l-iswab-test-tal-covid-19-ghal-persuni-minghajr-saqaf-fuq-rashom/,"Se jkun iffaċilitat l-iswab test tal-COVID-19 għal persuni mingħajr saqaf fuq rashom. Fi stqarrija maħruga mill-Ministeru għall-Akkomodazzjoni Soċjali, ingħad li minn riċerka kwalitattiva rigward l-impatt tal-Covid-19 fuq il-housing u l-ħajja ta’ kuljum ħareġ ċar li hemm bżonn li tingħata għajnuna lit-tielet settur. Ġie spjegat li l-Ministeru kkonċernat tkellem mal-Platform Against Homelessness, li hija koalizzjoni ġdida tà NGOs immexxija mill-YMCA.Spjegaw li hemm nies vulnerabbli bħal hidden homeless fost oħrajn li qed jintilfu fis-sistema peress li x-shelters huma magħluqa u l-maġġoranza tal-akkommodazzjoni temporanja hija mimlija wkoll. Min għandu post, dan qed jiġi okkupat għal 14 il-ġurnata għal kwarantina. L-ostakli ewlenin li ħarġu mir-riċerka huma li l-klijienti li jikkuntatjaw lill-helpline 179, lix-shelters u anke lil Mount Carmel, huma klijenti li ħafna drabi ma jkollhomx post fejn jagħmlu kwarantina. Oħrajn jiġu mitluba jagħmlu swab test sabiex jingħataw shelter imma peress li ma jkunux sintomatiċi, dawn ma jkunux eliġibbli. Irriżulta li hemm fosthom substance abusers li qed jesperjenzaw sintomi akuti ta’ sfidi tà saħħa mentali u allura jkollhom bżonn servizz intensiv li jadatta għalihom. B’hekk kien hemm uħud li kienu qed jispiċċaw bla saqaf fuq rashom. Intqal li l-NGOs se jkunu qed jibbenefikaw minn servizz ġdid li se jkun adattat għalihom, inkluż it-trasport għal min ma jkollux karozza u li jingħata slot għal swab test. Intant fil-jiem ġejjin se tkun qed tiġi organizzata laqgħa bejn il-Ministeru għal-Akkomodazzjoni Soċjali, is-Supretendent Prof Charmaine Gauċi u l-Platform Against Homelessness, fejn ser ikunu qed jiġu diskussi aktar fid-dettal il-bżonnijiet speċifiċi ta’ dan il-grupp vulnerabbli. NGOs li jixtiequ jagħmlu kuntatt jew jixtiequ jkunu inklużi f’dan is-servizz jistgħu jagħmlu kuntatt b’email fuq [email protected]."
2020-04-21,"12-il każ ġdid ta’ Covid-19 f’Malta, ifiqu 24 persuna oħra",https://www.tvm.com.mt/mt/news/12-il-kaz-gdid-ta-covid-19-fmalta-ifiqu-24-persuna-ohra/,"Ikkonfermati 12-il każ ġdid ta’ Covid-19 f’Malta. Waqt konferenza stampa dwar is-sitwazzjoni attwali f’pajjiżna fl-isfond tal-Covid-19, is-Supretendent għas-Saħħa Pubblika Charmaine Gauci qalet li 24 persuna oħra fiequ, bl-età tagħhom tvarja bejn 10-80 sena. B’hekk s’issa fiequ 150 persuna. Spejgat li lbieraħ saru 726 test u li bħalissa hawn 290 każ attiv. Mit-12-il każ ġdid tal-lum hemm cluster ta’ 3 min-nies li huma relatati ma’ każ ieħor li kien rappurtat ġranet ilu. Dan huwa grupp ta’ nies tal- istess familja li fisthom hemm raġel ta’ 43 sena li ma kienx qed imur għax-xogħol, Malti ta’ 32 sena u student li ma kienx qed imur l-università u Maltija ta’ 62 sena. Ma’ dawn hemm ukoll cluster ġdid ta’ 2 min-nies tal-istess familja li huma Malti ta’ 81 sena u Malti ta’ 48 sena. Dwar il-Malti ta’ 48 sena qed isir risk assessment fuq il-post tax-xogħol tiegħu. Hemm ukoll mara maltija ta’ 27 sena li taħdem f’kumpanija privata mingħajr kuntatt ma’ klijenti. Qed isir contact tracing mal-familja tagħha u fuq il-post tax-xogħol. Indjan li jgħix Malta li għandu 50 sena wkoll ħareġ pożittiv għall-virus u bħalissa għaddej risk assessment fuq il-post tax-xogħol tiegħu. Sirjan ta’ 33 sena li jgħix u jaħdem Malta huwa wkoll infettat bil-coronavirus. Huwa jgħix waħdu allura dan il-każ qed jiġu meqjus li huwa contained. Ejtopjan ta’ 38 sena li jgħix fil-komunità u mhux fiċ-ċentru ta’ Ħal Far. Dwar dan il-każ qed isir risk assessment fuq il-post tax-xogħol. F’dan il-każ qed isir contact tracing ta’ 4 persuni oħra fejn jgħix l-Etjopjan. 3 każijiet oħra ħarġu pożittivi minn Ħal Far. Ilbieraħ saru 20 test ieħor f’Ħal Far. S’issa minn Ħal Far ħarġu 41 każ bil-coronavirus. L-infettati huma Libjan ta’ 22 sena u Eritreani ta’ 30 u 41 sena. Il-Professur Gauci qalet li fl-ITU fadal biss persuna waħda għall-kura u jinsab f’kundizzjoni tajba. Mistoqsija minn TVM fuq il-fatt li fl-aħħar ġranet naqsu s-swabs minn aktar aktar min elf ghal madwar 700 u allura jistghux jibdew isiru testijiet fil-komunità, il-Professur Gauci qalet li qed isiru testijiet immirati għal persuni li jistgħu jkunu esposti. ”Aħna veru għandna iżjed kapaċità, hemmhekk aħna żidna wkoll ċertu testijiet li nolqtu ċertu gruppi ta’ nies, allura qed nagħmlu iżjed testijiet fuq nies li jidħlu fl-old people’s homes bħala carers, healthcare workers…” Dwar is-swab tests, il-Professur Gauci assigurat li dawn mhumiex jinbidlu bħala test imma kultant tinbidel l-istikka li tiddaħħal fl-imnieħer biex jittieħed l-iswab. Dwar l-eventwalità li tiġi dik li qed tissejjaħ it-tieni mewga tal-imxija tal-coronavirus, il-Professur Gauci qalet li l-awtoritajiet tas-saħħa għandhom pjan biex ikunu lesti għal din ukoll. Il-Professur Gauci qalet li anke jekk fl-aħħar ġranet in-numri qed ikunu kemmxejn baxxi, għandhom jinżammu l-istruzzjonijiet tas-social distancing u li wieħed ma joħroġx jekk mhux għall-bżonn."
2020-04-21,Fin-12.30: Is-Supretendent tas-Saħħa Pubblika tindirizza konferenza dwar Covid-19,https://www.tvm.com.mt/mt/news/fin-12-30-is-supretendent-tas-sahha-pubblika-tindirizza-konferenza-dwar-covid-19-2/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-20,Il-prezz taż-żejt jikkrolla hekk kif nixfet għal kollox id-domanda,https://www.tvm.com.mt/mt/news/il-prezz-taz-zejt-jikkrolla-hekk-kif-nixfet-ghal-kollox-id-domanda/,"Il-prezz taż-żejt Amerikan ikkrolla għall-ewwel darba fl-istorja. Dan ifisser li l-produtturi taż-żejt qed iħallsu lix-xerreja biex jieħdu ż-żejt mingħandhom minħabba l-biża’ li f’Mejju mhux se jibqgħalhom fejn jaħżnu ż-żejt. Id-domanda għaż-żejt spiċċat minħabba li l-lockdowns madwar id-dinja żammew lin-nies ġewwa u għalhekk kien hemm waqa’ drastika fid-domanda għaż-żejt. Riżultat t’hekk il-kumpaniji taż-żejt kellhom jikru tankers biex fihom jaħżmu l-provisti żejda u dan wassal biex il-prezz taż-żejt nieżel f’territorju negattiv. Il-prezz ta’ barmil żejt ta’ West Texas Intermediate, li miegħu jitkejjel iż-żejt Amerikan, waqa’ għal livell rekord fi prezz negattiv: -$37.63 -il barmil.  "
2020-04-20,Għall-ewwel darba l-Italja bi tnaqqis fil-persuni bil-Covid-19,https://www.tvm.com.mt/mt/news/ghall-ewwel-darba-l-italja-bi-tnaqqis-fil-persuni-bil-covid-19/,"Għall-ewwel darba fl-Italja naqas l-għadd ta’ persuni li nstabu pożittivi għall-coronavirus. Fl-aħħar 24 siegħa kienu reġistrati 2,256 każ ġdid, u 454 persuna mietu kawża tal-virus. B’kollox, minn meta bdiet il-pandemija fl-Italja kien hemm 181,228 infettati, li minnhom mietu 24,114 u fiequ 48,887."
2020-04-20,Tinvesti f’vann ġdid biex twassal b’xejn persuni fuq siġġu tar-roti għal appuntamenti mediċi,https://www.tvm.com.mt/mt/news/tinvesti-fvann-gdid-biex-twassal-bxejn-persuni-fuq-siggu-tar-roti-ghal-appuntamenti-medici/,"Ir-restrizzjonijiet li ddaħlu fis-seħħ minħabba l-pandemija ħolqu sfidi akbar għall-persuni b’diżabilità speċjalment dawk li jinsabu fuq siġġu tar-roti u jiddependu minn persuni oħrajn. Kumpanija lokali tat-trasport għadha kif għamlet investiment f’vann ġdid li hu aċċessibli għall-persuni fuq siġġu tar-roti u bdiet toffrilhom vjaġġi bla ħlas għal appuntamenti medici. Ħafna nies jinsabu ħerqana jistennew it-tneħħija tar-restrizzjonijiet li ddaħlu ftit tal-ġimgħat ilu bħala parti mill-miżuri għat-trażżin tal-imxiha tal-Coronavirus. Persuni b’diżabilità jqattgħu ħajjithom kollha jgħixu b’restrizzjonijiet fiżiċi u mentali, fosthom dawk li jinsabu fuq siġġu tar-roti li jiddependu minn ħaddieħor f’dak kollu li jagħmlu fosthom it-trasport. Kumpanija tat-trasport li bħalissa għandha l-vetturi u s-sewwieqa weqfin, ħasbet li b’kollaborazzjoni mal-Kummissjoni għad-Drittijiet ta’ Persuni b’Diżabilità tħarreġ 15-il sewwieq biex jipprovdu servizz ta trasport lil persuni fuq is-siġġu tar-roti. Il-Kap Eżekuttiv tal-kumpanija, Matthew Bezzina qal li jemmnu li l-mobilità hi dritt ta’ kulħadd u lil dawn il-persuni qed joffrulhom vjaġġi bla ħlas għall-appuntamenti mediċi. “Nies li għandhom restrizzjonijiet ta’ mobiltà qed jiġu iktar iżolati u l-fatt li qed noffru servizz biex dawn in-nies ikunu jistgħu jmorru l-isptar, klinika jew ċentru tas-saħħa b’xejn ħa nkun qed nagħmlu l-ħajja ta’ dawn in-nies kemmxejn iktar faċli,” qal Matthew Bezzina. Dan it-tip ta’ trasport qed isir b’vann ġdid li hu mgħammar b’lift motorizzat li kapaċi jaqdi l-ħtiġijiet tal-persuni fuq siġġu tar-roti u lil kull min ikun qed jakkumpanjahom. Il-persuni li jgawdu minn dan is-servizz b’xejn tul din is-sitwazzjoni jridu jkunu ċertifikata mis-CRPD bħala persuni li għandhom bżonn trasport aċċessibbli."
2020-04-20,Il-Covid-19 tarka għal uħud li qed jiġġieldu l-vizzju tad-droga,https://www.tvm.com.mt/mt/news/il-covid-19-barka-ghal-uhud-li-qed-jiggieldu-l-vizzju-tad-droga/,"Kenneth Spiteri u d-droga kienu ħobża u sikkina. Beda bl-ectasy u kompla jiggrava. Spiċċa jieħu l-kokaina u l-labra. “Litteralment għajjejt. Għajjejt lil tal-familja wkoll. Kissirthom bil-Malti. Għamilt ħafna spejjeż ukoll,” qal Kenneth. Kellu jidħol għalih missieru. “Għamilt ħafna dejn man-nies li kważi ġennint lil missieri.” Kenneth ilu tliet xhur fil-Komunità San Blas. Determinat li jibda paġna ġdida , anki għal bintu. “Għandi dik it-tifla. Irrid nieħu ħsiebha. Għandha 9 snin u rrid inkun missier tajjeb għaliha.” Fi kliemu, il-pandemija tal-Coronavirus refgħetu minn xagħru. “Naħseb li kont nerġa’ naqa’ għax għadni dgħajjef biex inkun fit-triq bħalissa u qiegħed hawnhekk safe.” Tal-istess fehma resident ieħor li kien wasal biex itemm il-programm ta’ riabilitazzjoni mid-droga f’San Blas. “Naħseb Alla jrid xi ħaġa minni. Hekk noqgħod ngħid. Tgħidli x’se ngħid? Li fil-Corona inzertajt qiegħed hawn, taraha xi ħaġa pożittiva.” Ir-raġel, li kien se jmut darbtejn b’doża qawwija tad-droga, iqis li San Blas hi l-aħjar tarka għall-Covid-19. “Għall-ewwel ħadtha b’diżappunt. Għedt ara naqra għax dħalt nagħmel programm jien… Naħseb ma nistax inkun f’post safe milli qiegħed.” Għad-Direttur tal-Caritas, Anthony Gatt, ir-realtà tal-Coronavirus għandha fċaċet oħrajn għall-persuni mirkuba mid-droga u issa jħossu wkoll l-għafsa f’buthom. “Jista’ jkun id-droga tiġi kkattjata u mħallta b’affarijiet li jagħmlu iktar ħsara, tonqos il-purità u allura d-damage ta’ dak li jieħu tiżdied?” Periklu ieħor hu l-leblieba għad-droga. “Inqabdet dik il-biża’ li jispiċċa l-ikel – rajna dik il-ferneżija – jista’ jkun dik il-ferneżija wkoll.” Is-Sur Gatt qal li bħalissa hemm 15-il persuna fuq il-lista li jixtiequ jagħmlu l-programm. Spjega li bħalissa d-dħul ta’ persuni ġodda hu pendenti bħala prekawzjoni u l-Caritas qed tħabrek għal soluzzjoni. “Fil-każ tal-Fondazzjoni Dar il-Hena – qed naħsbu li waħda mid-djar u mill-emergency shelters tintuża proprju għal dan l-iskop ta’ kwarantina li bniedem daħal hemmhekk.” Is-Sur Gatt qal li minħabba l-pandemija, il-Caritas naqset il-kuntatt fiżiku izda xorta qed tkompli bil-missjoni tagħha u tkun ta’ spalla għall-persuni vulnerabbli bil-midja soċjali."
2020-04-20,Stħarriġ: Il-maġġoranza tas-sidien tan-negozji jirreżistu li jkeċċu l-ħaddiema,https://www.tvm.com.mt/mt/news/stharrig-il-maggoranza-tas-sidien-tan-negozji-jirrezistu-li-jkeccu-l-haddiema/,"Hekk kif Malta bdiet is-seba’ ġimgħa mindu feġġ l-ewwel każ tal-Coronavirus u beda l-istaġnar ekonomiku, l-maġġoranza assoluta tas-sidien tan-negozji għadhom jirreżistu li jkeċċu l-ħaddiema iżda jinsabu nkwetati li ma jistgħu jippjanaw għax ma jafux kemm fadlilna f’din is-sitwazzjoni. Stħarriġ online li għamlet l-Malta Chamber of SMEs fost 360 sid ta’ negozju żgħir u medju fl-aħħar ġimgħatejn sab li 12 fil-mija minnhom qalu li bdew ikeċċu l-ħaddiema waqt li 22 fil-mija kitbu lid-Dipartiment għar-Relazzjonijiet Industrijali u tax-xogħol biex jiksbu permess ibiddlu l-kundizzjonijiet tax-xogħol tal-ħaddiema tagħhom. Fil-preżentazzjoni tar-riżultati tal-istħarriġ intqal sebgħa minn kull għaxar sidien ta’ negozji qalu li kellhom jagħlqu minħabba r-restrizzjonijiet li ddaħlu filwaqt li 10% baqgħu għaddejjin b’mod normali. Skont l-istħarriġ, il-pagi huma l-ikbar uġigħ ta’ ras għas-sidien tan-negozji, b’ħafna minnhom jgħidu li l-wage supplement tal-Gvern mhix biżżejjed jew jilmentaw li ma jikkwalifikawx għal massimu ta’ €800 fix-xahar. Il-President tal-Malta Chamber of SMEs, Paul Abela fost oħrajn ħeġġeġ lin-negozji biex japplikaw mal-banek kummerċjali għall-iskema ta’ €800 miljun f’garanziji fuq is-self. Żied jgħid li kif tgħaddi l-pandemija, se jinsistu mal-Gvern biex il-Malta Enterprise toħroġ inċentivi ġodda biex in-negozji jerġgħu jqumu fuq saqajhom. Minbarra l-pagi, kwistjonijiet oħra li qed iħassbu lin-negozji huma relatati ma’ kif se jirċievu l-ħlasijiet u li ma jifilħux iħallsu l-kirjiet. Uħud mis-sidien ipproponew li aktar setturi jkunu intitolati għal wage supplement scheme, sospensjoni jew tnaqqis fil-ħlasijiet tal-kirjiet, il-kontijiet tad-dawl u l-ilma, il-liċenzji tal-awtoritajeit u l-liċenzji tal-vetturi kummerċjali."
2020-04-20,Impjegati tal-Università ta’ Malta jibnu tagħmir għal dawk fil-qasam tas-saħħa,https://www.tvm.com.mt/mt/news/impjegati-tal-universita-ta-malta-jibnu-taghmir-ghal-dawk-fil-qasam-tas-sahha/,"Akkademiċi u ħaddiema tekniċi fl-Università ta’ Malta għaddejjin b’ġirja kontra l-ħin biex jibnu tagħmir li jiddiżinfetta maskri użati mill-ħaddiema fil-qasam tas-saħħa biex ma jiħdux u ma jxerrdux il-Coronavirus. Dan it-tagħmir li jiddiżinfetta hawn nuqqas minnu mad-dinja kollha, u għalhekk, taħt id-direzzjoni tal-Inginier Marc Anthony Azzopardi, tim ta’ persuni qed jaħdmu lejl u nhar biex jibnu UVGI Disinfectors. Il-mudell ta’ dawn id-disinfectors inħoloq minn dan it-tim stess, li uża materjali li huwa disponibbli fl-industriji ta’ Malta, waqt li ħadu ħsieb jimportaw materjali oħra minn barra."
2020-04-20,Ara: Il-Banda Beland b’filmat li juri ż-Żejtun miksi bnadar ta’ Malta,https://www.tvm.com.mt/mt/news/ara-il-banda-beland-bfilmat-li-juri-z-zejtun-miksi-bnadar-ta-malta/,"Ilbieraħ, bosta Maltin u Għawdxin laqgħu b’idejhom miftuħa s-sejħa tal-Gvern biex ilkoll noħonqu l-bjut u l-gallariji ta’ darna bil-bandiera Maltija bil-għan li nqanqlu l-għaqda fostna f’dan iż-żmien straordinarju. Fost dawk li ħadu sehem f’din l-inizjattiva mijiet ta’ Żwieten li tajru l-bandiera Maltija ma’ diversi bnadi fir-residenza tagħhom. Liema ġest, inqabad f’filmat il-ġmiel tiegħu miġbud mis-Soċjetà Mużikali Beland.  "
2020-04-20,Disney tieqaf tħallas lill-impjegati minħabba l-impatt tal-Covid-19,https://www.tvm.com.mt/mt/news/disney-tieqaf-thallas-lill-impjegati-minhabba-l-impatt-tal-covid-19/,"Walt Disney, minn din il-ġimgħa ‘l quddiem mhux se tkompli tħallas lil aktar minn 100,000 impjegat hekk kif qed tiffaċċja diffikultajiet minħabba l-għeluq tal-istabbilimenti kollha tagħha kawża tal-epidemija tal-Covid-19. L-ikbar grupp ta’ divertiment fid-dinja jopera parks, ħwienet u lukandi fl-Istati Uniti, fl-Ewropa u fl-Asja. Il-ħaddiema kollha affettwati se jibqgħu fuq il-kotba ta’ Disney u se jirċievu l-benefiċċji kollha għall-kura tas-saħħa. Il-kumpanija ħeġġet lill-impjegati Amerikani sabiex japplikaw għall-benefiċċji tal-Gvern.  "
2020-04-20,Bir-ritratti: Tabib qalb is-super eroj – żewġt aħwa jpittru mural b’turija ta’ solidarjetà mal-eroj mediċi,https://www.tvm.com.mt/mt/news/bir-ritratti-tabib-qalb-is-super-eroj-zewgt-ahwa-jpittru-mural-bturija-ta-solidarjeta-mal-eroj-medici/,"Ta’ tfal li konna lkoll kellna xi idolu. Jekk hux super eroj jew xi ħadd mill-għeżież tagħna lkoll konna naħdmu qatigħ bit-tama li xi darba nsiru bħall-idoli tagħna. Bernard u Marienadatte Borg, żewġt aħwa ta’ disa’ u erba’ snin mill-gżira tat-tliet għoljiet marru lil hinn mill-ambizzjoni u ttantaw xortihom hekk kif f’dawn l-aħħar jiem tawha għat-tpinġija u pittru mural il-ġmiel tiegħu bil-għan li jroddu ħajr lill-eroj mediċi. F’kummenti lil tvm.com.mt il-papà ta’ Bernard u Marienadette, Brian Borg, artist Għawdxi u għalliem tal-arti, stqarr li l-arti ilha f’demm uliedu sa minn meta kienu għadhom ħalib ommhom fi snienhom. Qal, li sa minn dejjem spikkat fihom ċerta kreattività u ġibda liema bħalha lejn it-tpinġija. Mistoqsi x’qanqalhom jagħmlu dan il-mural, l-artist Għawdxi spjega li ibnu Bernard xtaq ipinġi xi ħaġa biex iħeġġeġ ‘il-pubbliku jkompli jiġbed ħabel wieħed bit-tama li neħilsu minn dan il-flaġell mill-aktar fis. F’madwar 40 siegħa, bil-għajnuna ta’ missierhom Brian u ta’ ommhom Maureen, Bernard u Marienadatte ksew minn fuq s’isfel ħajt ta’ dar diżabitata tal-familja Borg bl-aktar super eroj għal qalbhom. Fil-qalba tal-mural jispikka tabib imlaqqam “Super Doctor” b’turija ta’ solidarjetà ma’ għadd ta’ tobba u infermiera li f’dawn il-jiem qed jagħmlu minn kollox biex iħarsu saħħet il-poplu."
2020-04-20,Deputati vulnerabbli jew fi kwarantina jistgħu jattendu l-laqgħat b’mod virtwali,https://www.tvm.com.mt/mt/news/deputati-vulnerabbli-jew-fi-kwarantina-jistghu-jattendu-l-laqghat-bmod-virtwali/,"Il-Gvern u l-Oppożizzjoni qablu li l-membri parlamentari meqjusa  vulnerabbli jew fi kwarantina mandatorja, jistgħu jieħdu sehem fil-laqgħat tal-kumitati parlamentari b’mod virtwali. Il-qbil intlaħaq fil-laqgħa tal-Kumitat tax-Xogħol tal-Parlament wara li l-Ispeaker Anglu Farrugia informa lill-membri li saru t-tħejjijiet kollha għal din il-possibiltà. Id-deputat Prim Minsitru u Ministru tas-Saħħa Chris Fearne qal li jekk ikun hemm xi membru tal-Kamra li jkun marid bil-Covid 19 dan jiġi sostitut għal laqgħa tal-kumitati. Dr Fearne qal li l-membri parlamentari huma mistennija jkunu preżenti għal-laqghat waqt li tinżamm id-distanza soċjali u jittieħdu t-temperaturi bħala prekawzjoni. Kien hemm qbil ukoll li xhieda li jissejħu quddiem il-kumitati parlamentari  ikunu jistgħu jieħdu sehem  fil-laqgħat b’mod virtwali."
2020-04-20,It-tniġġis tal-arja jżid ir-riskju ta’ mwiet mill-Covid-19,https://www.tvm.com.mt/mt/news/it-tniggiz-tal-arja-jzid-ir-riskju-ta-mwiet-mill-covid-19/,"Żewġ studji juru li livelli għoljin ta’ tniġġis tal-ajra, jistgħu iżidu r-riskju li persuna tmut bil-Covid-19. Persuni b’kundizzjonijiet ta’ saħħa marbuta mat-tniġġis tal-arja u li jgħixu f’pajjiżi fejn hemm livelli għolja ta’ tniġġis, żviluppaw infezzjonijiet severi bil-Covid-19. Dr Maria Neira mill-Għaqda Dinjija tas-Saħħa qalet li pajjiżi b’ħafna tniġġis fl-arja bħal ħafna pajjiżi fl-Amerika Latina, fl-Afrika u fl-Asja għandhom iżidu t-tħejjijiet biex jilqgħu għall-virus. Dr Neira qalet li skont l-informazzjoni li għandha, l-WHO se tagħmel mappa tal-aktar bliet imniġġsa sabiex tkun tista’ tgħin l-awtoritajiet f’dawk ir-reġjuni biex jipreparaw pjani ta’ kontinġenza adekwati. Professjonisti mediċi qalu madankollu li għadu kmieni wisq biex wieħed jagħti prova li hemm rabta diretta. Studju Amerikan minn Harvard, sab li r-rata ta’ imwiet bil-Covid-19 għoliet b’madwar 15% f’żoni fejn anki jekk iż-żieda fit-tniġġis fl-arja kienet żgħira fis-snin qabel faqqgħet il-pandemijia. L-istess partiċelli ta’ tniġġis ġieli ssemmew ma’ kundizzjonijiet oħra ta’ saħħa inkluż infezzjonijiet respiratorji u kanċer tal-pulmun. L-istudju l-ieħor mill-Università ta’ Siena fl-Italja u mill-Università ta’ Arhus fid-Danimarka ukoll juri possibilità ta’ rabta bejn livelli għolja ta’ tniġġis tal-arja u l-imwiet mill-Covid-19 fit-Tramuntana tal-Italja. Ir-rata ta’ mwiet fil-Lombardia u f’Emilia Romagna kienet ta’ madwar 12% meta mqabbla mar-rata ta’ 4.5% fil-bqija tal-Italja. Dan l-istudju jgħid li l-livelli għoli ta’ tniġġis fit-Tramuntana tal-Italja għandu jiġi meqjus bħala fattur addizzjonali għar-rata għolja ta’ mwiet li ġiet irreġistrata f’din iż-żona. Fatturi oħra jinkludu l-popolazzjoni, l-età, is-sistemi differenti tas-saħħa u l-pjani ta’ tħejjija."
2020-04-20,Tindif tal-komun ta’ 400 blokka ta’ appartamenti tal-Gvern fix-xahar,https://www.tvm.com.mt/mt/news/tindif-tal-komun-ta-400-blokka-ta-appartamenti-tal-gvern-fix-xahar/,"Beda xogħol ta’ tindif u sanitazzjoni tal-komun tal-blokki ta’ appartamenti fl-oqsma tad-djar tal-gvern. Ix-xogħol se isir minn madwar 100 impjegat ta’ kumpanija privata li minħabba covid-19 spiċċaw bla xogħol. L-iġjene hija essenzjali fit-trażin tal-imxija tal-coronavirus fil-komunità. B’dan il-ħsieb, il-Gvern nieda programm ta’ tindif u sterilizzazzjoni fil-komun tal-blokki tal-appartamenti fl-oqsma tad-djar fejn jgħixu bosta familji. Fil-qasam soċjali ta’ Mlit fil-Mosta, il-Ministru għall-Akkomodazzjoni Soċjali Roderick Galdes qal li dan se jsir b’kollaborazzjoni mil-ħaddiema tal-kumpanija OZO Grupp. “Ħasset il-ħtieġa li tgħin mingħajr interess peress ukoll li l-Gvern qed jgħaddilha għajnuna fir-rigward tal-ħaddiema, li ntlaqtu ħażin minħabba din il-pandemija u allura spiċċaw bla xogħol,” qal il-Ministru għall-Akkomodazzjoni Soċjali Roderick Galdes. Il-Ministru Galdes qal li l-pjan hu li jitnaddfu mal-400 blokka ta’ appartamenti fix-xahar. Is-Segretarju Parlamentari għal Komunitajiet Alex Muscat qal li l-prodotti ta’ tindif se jinxtraw mill-fondi li nġabru mill-programm ta’ ċittadinanza b’investiment. “Għandna eżempju ċar illum kif il-flus tal-investiment, li ġejjin mill-passaporti, il-flus mill-passaporti qed jintużaw biex nipproteġu lill-komunitajiet tagħna,” qal is-Segretarju Parlamentari għaċ-Ċittadinanza u l-Komunitajiet, Alex Muscat. Il-Kap Eżekuttiv ta’ OZO Group, Fabio Muscat qal li din l-inizjattiva qed iżomm lill-ħaddiema okkupati u fl-istess ħin juru apprezzament għas-sostenn li l-gvern qed jagħti għal paga tagħhom biex ma jkunux ssensjati."
2020-04-20,L-iskeda televiżiva ta’ TVM terġa’ tagħti l-ħajja lil tliet teledrammi,https://www.tvm.com.mt/mt/news/l-iskeda-televiziva-ta-tvm-terga-taghti-l-hajja-lil-tliet-teledrammi/,"Il-Covid-19 sfratta xi ftit jew wisq lil kulħadd, anki lill-iskeda televiżiva. Frott iċ-ċirkostanzi, għadd ta’ teledrammi tant għal qalb il-Maltin u l-Għawdxin ġew darhom mal-ħajt hekk kif il-ġbid tal-episodji kellu jieqaf minnufih. B’riżultat ta’ dan, f’dawn il-jiem l-iskeda televiżiva ta’ TVM ser titkattar bi tliet teledrammi li ser jerġgħu jingħataw il-ħajja u li għalhekk jafu jqanqlu xi ftit tan-nostalġija qalb it-telespettaturi. Fost it-teledrammi, ‘Il-Mandraġġara’ se jibda jintwera nhar ta’ Tlieta għall-ħabta tad-9pm minflok ‘L-Għarusa’. Liema sensiela fi ftit kliem imsejsa fuq il-karattru ta’ Dola magħrufa bħala l-Mandraġġara u li b’azzjonitha jirnexxilha tqanqal ruxmata emozzjonijiet bi stejjer li jafu jolqtu lil dak li jkun fil-laħam il-ħaj. Ġaladarba ‘Sorelle’ xxandar għall-aħħar darba l-ġimgħa l-oħra, ‘Għada Jisbaħ Ukoll’ se jibda jixxandar floku mit-Tnejn sal-Ġimgħa fit-3pm. B’kollox, 26 episodju u fost il-protagonisti Rina, tfajla universitarja mill-gżira tat-tliet għoljiet, u seħbitha Ġulja li tippreżenta programm fuq ir-radju. Sensiela, miżgħuda b’karattri ta’ kull xorta u bi stejjer ta’ mħabba intriganti għall-aħħar. Intant, illejla jixxandar ‘F’Ġieħ l-Imħabba’ għall-aħħar darba u mill-ġimgħa d-dieħla ‘Iċ-Ċaqqufa’ joħodlu postu."
2020-04-20,Ara kor Sqalli jkanta ‘O Sole Mio’ b’tama għal żminijiet aħjar,https://www.tvm.com.mt/mt/news/ara-kor-sqalli-jkanta-o-sole-mio-btama-ghal-zminijiet-ahjar/,"Kor minn Sqallija ingħaqad ma’ ħafna artisti minn madwar id-dinja sabiex iwassal messaġġ ta’ tama, kuraġġ u determinazzjoni għal żminijiet aħjar, lil dawk kollha li f’dan iż-żmien diffiċli qed jesperjenzaw niket minħabba l-pandemija li biddlet lid-dinja. Is-Sicilian Opera Choir għażel ‘O Sole Mio’ – kanzunetta li titkellem dwar ix-xemx, is-serenità wara l-maltemp u s-sbuħija wara dan il-mument mudlam fl-istorja tal-umanità. Il-filmat juri xeni mill-isbaħ tal-Italja u Sqallija. L-4 ta’ Marzu 2020 – kienet il-ġurnata li biddlet il-ħajja tat-Taljani u wasslithom sabiex iħarsu lejn id-djugħfija tal-umanità li għal ċertu żmien ħasbu li ma setgħu jirkupraw qatt. L-Italja bkiet eluf ta’ ċittadini li fl-aħħar ġimgħat tilfu ħajjithom fil-gwerra kontra dan l-għadu inviżibbli. Perjodu li wassal lit-Taljani sabiex jingħaqdu f’solidarjetà u jaġixxu favur is-sabiħ tal-ħajja. Il-kor Sqalli ħareġ dan il-filmat ikanta din il-kanzunetta bil-parteċipazzjoni tal-attriċi Fioretta Mari.  "
2020-04-20,Hemm 37 bil-Covid-19 fl-isptarijiet – l-ebda immigranti minn Ħal Far,https://www.tvm.com.mt/mt/news/hemm-37-bil-covid-19-fl-isptarijiet-l-ebda-immigranti-minn-hal-far/,"B’kollox hemm 37 persuna li għandhom il-Covid-19, u li qegħdin rikoverati fl-isptarijiet madwar Malta. Is-Supretendent tas-Saħħa Pubblika, Charmaine Gauci, qalet li minn dawn hemm 16 fl-isptar Boffa, 8 fl-isptar St Thomas, 2 fl-ITU, 9 f’Mater Dei u 2 f’Mount Carmel. 2 oħra li kienu rikoverati fl-isptar t’Għawdex issa ġew iddikjarati li fiequ. Għall-mistoqsija tal-ġurnalisti, Prof Gauci qalet li ħadd mill-immigranti miċ-ċentru miftuħ ta’ Ħal Far ma kellu bżonn jiddaħħal l-isptar. Iċċarat li dawn inżammu fl-isptar biss sakemm tlestew il-faċilitajiet għalihom f’Ħal Far. Prof Gauci qalet li dawn kollha jinsabu b’saħħithom iżda qed jiġu segwiti bħal ma qed jiġu segwiti dawk kollha li ttestjaw pożittivi. Ara wkoll: 4 każijiet ġodda ta’ Covid-19 f’Malta – 8 oħra mfejqa Il-pjan għal bini ta’ sptar ġdid tal-Coronavirus għadu fis-seħħ "
2020-04-20,Il-pjan għal bini ta’ sptar ġdid tal-Coronavirus għadu fis-seħħ,https://www.tvm.com.mt/mt/news/il-pjan-ghal-bini-ta-sptar-gdid-tal-coronavirus-ghadu-fis-sehh/,"Is-Supretendent tas-Saħħa Pubblika, il-Professur Charmaine Gauci qalet li huwa kruċjali li jibqgħu fis-seħħ pjani ta’ kontinġenza biex iħejju għall-eventwalità tat-tieni mewġa ta’ każi u għalhekk il-pjan għall-bini ta’ sptar ġdid tal-coronavirus għadu fis-seħħ. Mistoqsija minn Television Malta jekk fid-dawl tal-ammont baxx li l-pajjiż qed jirreġistra ta’ każijiet ġodda ta’ Covid-19, għadux fis-seħħ il-pjan sabiex jinbena sptar prefabrikat riservat biss għall-każi ta’ coronavirus, il-Professur Gauci qalet li l-għan tal-awtoritajiet Maltin hu li jżommu r-rata ta’ nies infettati bil-virus baxxa. Qalet li dan jagħmluh bil-għan li l-pajjiż jibqa’ jlaħħaq u jikkura n-nies li jkollhom bżonn trattament fl-isptar. Qalet li l-pjani tal-awtoritajiet ma jieqfux malli jaraw ammont ta’ każi ġodda żgħar għaliex mhux magħruf ‘il quddiem ikunx hemm mewġa oħra ta’ każijiet ta’ Covid-19 u dawn jiżdiedu f’daqqa. Ara x’qalet waqt il-bulettin mediku tal-lum, is-Supretendent tas-Saħħa Pubblika, il-Professur Charmain Gauci."
2020-04-20,4 każijiet ġodda ta’ Covid-19 f’Malta – 8 oħra mfejqa,https://www.tvm.com.mt/mt/news/4-kazijiet-godda-ta-covid-19-fmalta-8-ohra-mfejqa-2/,"Ikkonfermati 4 każijiet ġodda ta’ Covid-19 f’Malta, bin-numru totali ta’ każijiet issa tela’ għal 431, li minnhom 126 persuna huma mfejqa, hekk kif illum tħabbru li fiequ 8 persuni oħra. Waqt konferenza stampa dwar is-sitwazzjoni attwali f’pajjiżna fl-isfond tal-Covid-19, is-Supretendent għas-Saħħa Pubblika Charmaine Gauci qalet li b’hekk f’Malta fadal 302 każijiet attivi. “Dawn it-tmien persuni li fiequ għandhom etajiet differenti, erbgħa ’l fuq minn għoxrin sena. Wieħed ’il fuq minn 30 sena , wieħed madwar erbgħin sena, wieħed sittin sena, u wieħed sebgħin sena, u hekk kif qed taraw l-etajiet ivarjaw u jikkorispondu wkoll mal-għadd ta’ każi pożittivi,” qalet Prof Gauci. Ilbieraħ saru 574 test, li minnhom irriżultaw l-erba’ każijiet il-ġodda. Il-każi l-ġodda jinvolvu raġel ta’ 59 sena li ma jaħdimx u għalhekk l-awtoritajiet tas-saħħa qegħdin f’kuntatt mal-familja tiegħu. Huwa beda bis-sintomi fis-17 ta’ April bis-sogħla, qtugħ ta’ nifs u nuqqas ta’ tomgħa. It-tliet każi l-oħra huma immigranti miċ-ċentru miftuħ ta’ Ħal Far li qegħdin taħt kwarantina. Dawn huma kollha rġiel, wieħed ta’ 24 sena mill-Marokk, ieħor ta’ 17-il sena mis-Somalja u ieħor ta’ 18-il sena mis-Sundan. Is-Supretendent tas-Saħħa Pubblika qalet li issa l-każi t’a persuni pożittivi għall-Covid-19 f’dan iċ-ċentru huwa ta’ 38. Sadanittant, tista’ ssegwi l-konferenza sħiħa hawn: Ara wkoll: Il-pjan għal bini ta’ sptar ġdid tal-Coronavirus għadu fis-seħħ Hemm 37 bil-Covid-19 fl-isptarijiet – l-ebda immigranti minn Ħal Far "
2020-04-20,Id-demm ta’ persuni li rkupraw mill-Covid-19 jgħin oħrajn ifiqu mill-virus?,https://www.tvm.com.mt/mt/news/id-demm-ta-persuni-li-rkupraw-mill-covid-19-jghin-ohrajn-ifiqu-mill-virus/,"Fir-Renju Unit qed issir studju sabiex jibda jintuża d-demm ta’ dawk li rkupraw mill-coronavirus sabiex jitrattaw pazjenti morda bil-Covid-19. Il-bank tad-demm Ingliż qed jitlob lin-nies li rkupraw mill-Covid-19 sabiex jagħtu d-demm ħalli huma jkunu jistgħu jeżaminaw l-effett tat-terapija bl-użu ta’ dan id-demm. L-għan hu li l-antibodies għall-Covid-19 li jkun fih dan id-demm jgħin lil oħrajn sabiex jeħilsu mill-virus. Fl-Istati Uniti diġà beda proġett kbir bl-involviment ta’ aktar minn 1,500 sptar, dwar l-użu tad-demm ta’ persuni li rkupraw mill-coronavirus. Meta persuna jkollha l-Covid-19, is-sistema immunitarja toħloq antibodies biex jattakkaw il-virus. Maż-żmien dawn l-antibodies jiżdiedu u jkunu preżenti fil-plasma – il-parti likwida tad-demm tal-persuna.  "
2020-04-20,Messaġġ ta’ kuraġġ fuq is-swar taċ-Ċittadella,https://www.tvm.com.mt/mt/news/messagg-ta-kuragg-fuq-is-swar-tac-cittadella/,"Għal ħmistax li ġejjin, kull filgħaxija bejn it-8pm u nofsillejlt, fuq is-swar taċ-Ċittadella Għawdex se jintwera messaġġ virtwali ta’ kuraġġ lill-poplu Malti u Għawdxi. L-inizjattiva ttieħdet mid-Direttorat għall-Wirt Kulturali fi ħdan il-Ministeru għal Għawdex li qal li l-għan hu li jwassal ukoll messaġġ ta’ prevenzjoni sabiex noqogħdu attenti u nipproteġu lilna nfusna. "
2020-04-20,Ħobbha jew ogħbodha t-teknoloġija qed tgħaqqad bosta familji – kruċjali biex bosta anzjani ma jinqatgħux minn mal-għeżież tagħhom,https://www.tvm.com.mt/mt/news/hobbha-jew-ghobodha-t-teknologija-qed-tghaqqad-bosta-familji-krucjali-biex-bosta-anzjani-ma-jinqatghux-minn-mal-gheziez-taghhom/,"Spiss jingħad li għandna nderru lit-tfal ma jużawx mobiles jew tablets waqt il-ħin tal-ikel. Liema mument għandu jkun ix-xoqqa f’moxtha biex dak li jkun jitrejjaq b’xi ħaġa tajba tal-ikel taħt saqaf wieħed filwaqt li jgħid kelma fis-sliem. Minkejja dan, f’dawn il-jiem frott iċ-ċirkostanzi kultant żmien il-firda jaf tibda tagħmel tagħha. Fost dan il-flaġell, permezz tat-teknoloġija bosta familji rashom mistrieħa li jistgħu jibqgħu f’kuntatt mal-għeżież tagħhom. B’riżultat ta’ dan, bosta anzjani saħansitra tawha għat-teknoloġija akkost li ma jinqatgħux minn mal-għeżież tagħhom bil-għan li fost oħrajn jgħidu kelma man-neputijiet tagħhom u jnisslu tbissima fuq fomm xulxin. U xi ngħidu għall-istudenti, imsarinhom f’saqajhom li dis-sena stinkaw għal xejn? L-istudenti daqstant ieħor qed jibbenefikaw mit-teknoloġija hekk kif permezz tagħha qed ikunu jistgħu jkomplu bl-istudji tagħhom bla xkiel. It-teknoloġija ġew bżonnha wkoll għadd ta’ programmi televiżivi li minkejja ċ-ċirkostanzi qed ikunu jistgħu jibqgħu jixxandru. F’dan l-isfond, f’kummenti lil tvm.com.mt, Martina Zammit f’isem ‘Gadgets’ qalet li li ma kienx għat-teknoloġija hi u l-kollegi tagħha lanqas setgħu jkomplu bil-programm tagħhom. Żiedet tgħid li permezz ta’ ftit arranġamenti, fosthom ta’ home studio u setup bid-dawl, ilkoll qed jirnexxilhom jibqgħu jaħdmu. Kulħadd minn daru, iżda b’koordinazzjoni liema bħalha. Kollox fih it-tajjeb u l-ħażin tiegħu. It-teknoloġija xejn anqas. Sikkina taqta’ minn żewġ naħat. Madanakollu, kruċjali f’dawn il-jiem straordinarji biex negħlbu l-ansjetà u s-solitudni. Mezz sempliċi biex inżommu kemm jista’ jkun man-normalità li lkoll għandna seba’ mitt sena sakemm nerġgħu lura għaliha."
2020-04-20,Fin-12.30: Is-Supretendent tas-Saħħa Pubblika tindirizza konferenza dwar Covid-19,https://www.tvm.com.mt/mt/news/fin-12-30-is-supretendent-tas-sahha-pubblika-tindirizza-konferenza-dwar-covid-19/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-20,AĠĠORNAT: Inqabad iservi lin-nies f’Marsaxlokk – jgħid li se jikkontesta l-multa,https://www.tvm.com.mt/mt/news/inqabad-fil-fatt-iservi-lin-nies-fmarsaxlokk-u-gie-mmultat/,"F’kull ħin tal-ġurnata, 11-il tim ta uffiċjali tal-infurzar tal-Awtorità tat-Turiżmu qed iterraq madwar Malta u Għawdex biex jaraw li l-istabbilimenti li huma obbligati jibqgħu magħluqa minħabba l-pandemija qed isegwu l-liġi. Crew ta’ Television Malta nhar is-Sibt qatta’ nofs ta’ nhar isegwi ħidmet l-uffiċjali… li anke waħħlu multa wara li għokrithom għajnhom fuq nuqqas f’ristorant f’Marsaxlokk. Spezzjoni għall-għarrieda f’Marsaxlokk mill-uffiċjali tal-infurzar tal-awtorità tat-turiżmu sabet ristorant li kien qed jikser l-avviz legali li bih kważi xahar ilu ngħalqu bosta ħwienet bħala parti mir-restrizzjonijiet biex tkun imrażżna l-pandemija. Sid ir-ristorant ġie mħarrek u jista’ jeħel €3,000. Permezz tal-avukat tiegħu, is-sid qal li ser jikkontesta din iċ-ċitazzjoni għaliex ir-ristorant tiegħu huwa magħluq u qed iservi biss take away. Għall-awtorità tat-turiżmu dan kien wieħed mill-ftit li fl-aħħar xahar inqabad ixellef ir-restrizzjonijiet imposti. “Illum kellna wieħed minn dawn il-każi fejn poġġa bank barra u kellu tnejn min-nies li kienu qed jikkunsmaw l-ikel li xtraw minn hemm,” qal David Mifsud, Kap tal-Infurzar tal-Awtorità tat-Turiżmu. Is-Sur Mifsud qal lil TVM li ġeneralment, is-sidien tal-ħwienet osservaw l-ordni tal-għeluq li tgħodd fost oħrajn għal bars, ristoranti, banek tal-lottu, gymnasiums, ħwienet li joffru servizzi ta’ logħob u gabbani. Qal li f’xahar saru aktar minn 25,000 spezzjoni, li minnhom 11-il stabbiliment biss instabu jiksru l-avviż legali maħsub biex jitnaqqas il-kuntatt soċjali f’dawn il-postijiet. “Ħafna mill-problemi li qed insibu huma border lines, allura iktar qed nippruvaw nedukaw milli nwaħħlu l-multa għax il-problema iktar hi li n-nies li jixtru take away u jibqgħu fl-ambjent ta’ fejn xtraw l-ikel biex joqgħodu jieklu l-ikel jew jixorbu il-kafè jew tazza birra u jibqgħu jissoċjalizzaw f’dik l-area.” Żied li r-rondi qed isiru spissi u qed jitwettqu bejn 700 u 1,000 spezzjoni kuljum. “Qegħdin 11-il tim, li qed joħorġu ‘on a shift basis’ filgħodu, wara nofsinhar u filgħaxija u ma’ Malta kollha, m’hemmx post f’Malta li m’aħniex induru u mhux darba f’ġimgħa jew darba kultant, imma kontinwament. Il-kap tal-infurzar qal li huma ma jistgħu jimmultaw lil nies miġbura quddiem stabbilimenti, iżda jinfurmaw lil pulizija li għandhom il-poter biex ma jħallux in-nies qrib xulxin. Ara wkoll: 96 persuna mmultati llum u stabbiliment tal-ikel f’Marsaxlokk jeħel €3,000 "
2020-04-20,Aġġornat: Estiża sal-10 ta’ Mejju l-iskema għall-barranin biex jirritornaw f’pajjiżhom,https://www.tvm.com.mt/mt/news/estiza-sal-10-ta-mejju-l-iskema-ghall-barranin-biex-jirritornaw-fpajjizhom/,"Il-Ministeru tal-Affarijiet Barranin ħabbar li l-iskema ta’ reġistrazzjoni għar-ripatrijazzjoni volontarja għall-barranin li jinsabu Malta ġiet estiza sal-10 ta’ Mejju. Mistoqsi minn tvm.com.mt, kelliem għall-Ministeru tal-Affarijiet Barranin qal li sal-bieraħ irċevew 3,550 applikazjoni, b’aktar minn 2,200 minnhom ta’ ċittadini minn pajjiżi barra l-Unjoni Ewropea, u madwar 1,300 ċittadini tal-Unjoni Ewropea. Il-kelliem qal li s-sejħa għall-applikazzjonijiet ġiet estiża minħabba li kien hemm interess sostanzjali u biex il-persuni interessati jingħataw aktar żmien jieħdu d-deċiżjoni tagħhom jirritornawx pajjiżhom jew le. Fi stqarrija il-Ministeru tal-Affarijiet Barranin u Ewropej qal li dawn it-titjiriet se jsiru apposta fuq bażi umanitarja u l-Gvern se jissussidja parti sostanzjali minnhom. Barranin kemm dawk li huma ċittadini tal-Unjoni Ewropea kif ukoll li huma minn pajjiżi barra l-Unjoni Ewropea, li jinsabu f’Malta b’xoghol jew b’vaganza fost raġunijiet oħra, huma eliġibbli għal din l-għajnuna. Il-Ministeru qal li barranin li m’għandhomx dokument ta’ residenza ukoll huma eliġibbli. L-applikazzjonijiet jistgħu isiru il-website tal-Ministeru sal-Ħadd 10 ta’ Mejju. Dawk li għandhom bżonn l-għajnuna biex jirreġistraw l-interess tagħhom f’din l-iskema jistgħu iċemplu fuq il-helpline +356 2204 2800, mit-Tnejn sal-Ġimgħa bejn it-08:00 u l-17:00, jew jibgħatu email lil [email protected]."
2020-04-20,Il-passiġġiera jinżlu fi Franza wara 6 ġimgħat bejn sema u ilma,https://www.tvm.com.mt/mt/news/il-passiggiera-jinzlu-fi-franza-wara-6-gimghat-bejn-sema-u-ilma/,"Illum l-MSC Magnifica niżżlet l-aħħar passiġġiera l-art wara 6 ġimgħat bejn sema u ilma, hekk kif il-portijiet madwar id-dinja ngħalqu minħabba l-Covid-19. Dan kien wieħed fost l-aħħar tliet cruiseliners li kienu għadhom qed iduru fuq il-baħar bil-passiġġiera abbord, u li kollha se jsorġu għall-aħħar darba llum sakemm jerġgħu jinfetħu l-portijiet. L-MSC Magnifica beda l-vjaġġ fil-5 ta’ Jannar, meta l-Covid-19 lanqas kien għadu ngħata ismu u kien għadu ma ħariġx miċ-Ċina. Iżda meta bdew igerbu l-ġimgħat is-sitwazzjoni bdiet tinbidel drastikament. Għall-ewwel il-passiġġiera ma tħallewx jinżlu l-art f’Tasmania, fl-Awstralja, u meta waslu f’Syndey l-vjaġġ kien iddikjarat ikkanċellat u l-vapur kellu jerġa’ jdur lura minn fejn ġie, fejn illum itemm il-vjaġġ f’Marseille.  "
2020-04-20,Għaqdiet iwissu li hemm persuni f’riskju li jispiċċaw bla saqaf,https://www.tvm.com.mt/mt/news/il-forum-malti-kontra-l-faqar-imhasseb-dwar-kwistjonijiet-socjali-li-ghollew-rashom-bil-pandemija/,"Il-Forum Malti kontra l-faqar qal li waqt dan iż-żmien tal-pandemija, ħafna aktar familji qed isibu ruħhom f’diffikultà u għalhekk sejjaħ għal kordinament akbar speċjalment biex l-għaqdiet mhux governattivi jkollhom riserva ta’ ikel x’iqassmu lill-aktar nies vulnerabbli speċjalment dawk bi problemi ta’ mobilità. Fi stqarrija, il-forum elenka numru ta’ kwistjonijiet li qal huma ta’ tħassib u li jeħtieġu għarfien akbar. Fost it-tħassib tal-forum, x’jiġri mit-tfal ta’ ġenitur waħedha, jekk il-ġenitur tirriżulta pożittiva għall-Covid-19 u jkollha bżonn tidħol l-isptar. Qal ukoll li x-xelters tal-emerġenza għall-homeless huma mimlija u li dawn adottaw policies ġodda fiċ-ċirkostanzi ta’ bħalissa. Qal li għad hemm persuni li qed jirriskjaw li jispiċċaw bla saqaf fuq rashom u li x’aktarx li din il-problema se tiżdied. Il-forum faħħar lis-sidien tal-kera li naqqsu l-kera lill-inkwilini li tilfu xogħlhom minħabba l-pandemija. Il-forum innota wkoll il-miżuri ġodda ta’ sussidju li ħabbret l-awtorità tad-djar biex tagħti appoġġ lill-individwi u familji li sfaw affettwati mis-sitwazzjoni. Issuġġerixxa li jkun hemm helpline għall-inkwilini li jinsabu f’riskju li ma jkunux jistgħu iħallsu l-kera biex dawn ikollhom aċċess għall-pariri dwar x’jistgħu jagħmlu. Il-forum filwaqt li rrikonoxxa l-pressjoni fuq is-servizzi mediċi u li mhux permess dħul ta’ persuni ġodda f’servizzi residenzjali, talab biex ikun assigurat li ħadd ma jispiċċa abbandunat. Il-forum talab biex isiru testijiet u jkun hemm faċilitajiet ta’ iżolazzjoni b’superviżjoni medika għal persuni b’mod partikolari dawk li jinħelsu mill-ħabs, dawk b’xi vizzju u dawk bla dar fost oħrajn, biex dawn ikollhom aċċess għas-servizzi li jkunu jeħtieġu. Fost it-tħassib tal-forum, hemm ukoll il-carers fi djar residenzjali. Il-forum qal li t-tfal b’imġieba ta’ ċerti sfidi, spiċċaw magħluqin fi spazju limitat, ma jistgħux jiltaqgħu mal-ġenituri tagħhom u s-sessjonijiet terapewtiċi tagħhom fost servizzi oħra ta’ appoġġ, jinsabu sospiżi b’mod indefinit. Il-Forum Malti kontra l-faqar esprima tħassib dwar l-anzjani l-aktar vulnerabbli, bi problemi ta’ saħħa mentali u li jgħixu fi stat ħażin fi djarhom. Qal li l-kumpaniji tat-tindif qed jirrifjutaw li jnaddfu d-djar tagħhom minekjja li l-għaqdiet mhux governattivi kkonċernati lesti li jħallsu l-ispejjeż huma. Il-forun qal li l-NGOs jaħdmu id f’id mas-sistema tas-saħħa mentali iżda d-dħul fl-isptar ta’ saħħa mentali ta’ dawn il-persuni mhux mandatorju għaliex dawn il-persuni mhumiex meqjusa bħala ‘ta’ periklu għalihom infushom u għal ħaddieħor.” Il-Forum issemmi wkoll dik li sejjaħ diskriminazzjoni fis-sistema tal-pensjoni, il-persuni li jgħixu f’Malta u li ġejjin minn pajjiżi barra mill-Unjoni Ewropea, l-inabilità li l-għaqdiet mhux governattivi jiġbru fondi sabiex isostnu s-servizzi tagħhom lill-persuni vulnerabbli u ż-żieda f’xi prezzijiet bħala kwistjoniet oħra ta’ tħassib. Il-Forum talab għal miżuri biex jiġu ndirizzati dawn il-kwistjonijiet u biex jitwaqqaf istitut ta’ riċerka biex jagħmel monitoraġġ tas-sitwazzjonijiet relatati mal-faqar u biex jgħamel rakomandazzjonijiet bil-għan li l-impatt tal-pandemija jkun wieħed minimu. Il-Forum Malti kontra l-faqar huma magħmul minn 13-il-għaqda mhux governattiva li jaħdmu fl-oqsma tal-faqar u l-esklużjoni soċjali. Dawn huma l-Fondazzjoni OASI, Caritas Malta, Paulo Freire Institute, il-Fondazzjoni Richmond, l-Assoċjazzjoni tal-Pensjonanti, il-Fondazzjoni RISE, DISCERN, Alleanza Kontra l-Faqar, il-Fondazzjoni St Jeanne Antide, SOS Malta, Millennium Chapel, Fondazzjoni Sebħ, The Good Shepherd Sisters – Fondazzjoni Dar Merħba Bik."
2020-04-20,Saċerdot Għawdxi b’kanzunetta biex irodd ħajr lill-professjonisti tas-saħħa,https://www.tvm.com.mt/mt/news/sacerdot-ghawdxi-bkanzunetta-biex-irodd-hajr-lill-professjonisti-tas-sahha/,"Ir-rispett, l-imħabba u d-dedikazzjoni li juri kull min xammar il-kmiem biex jgħin fil-pandemija tal-COVID-19 sabu l-apprezzament ta’ saċerdot Għawdxi, li kiteb il-lirika tal-kanzunetta ‘Anġli Moħbija’. L-Arċipriet tax-Xagħra Dun Karm Refalo, mhuwiex ġdid għall-kuntatt mall-parruċċani tiegħu. Dejjem ta’ spalla għal kull min irid jiftaħ qalbu. ‘Anġli Moħbija’ hija espressjoni ta’ gratitudni għal dawk kollha li qed jagħtu sehemhom fit-trażżin tal-COVID19. Qed ikantaw fiha 43 kantant u kantanta. Dun Karm kiteb il-kanzunetta fuq karta li tilef huwa u dieħel il-knisja, iżda meta rnexxielu jsibha fl-art barra t-triq, kien determinat iktar minn qabel li jkompli bil-ħsieb li ssir. “La sibtha bilfors ridt li nkompliha. U komplejtha u tajtha mbagħad lil Philip Vella, biex ikun jista’ jagħmel l-arranġament u l-kantanti bravi li mbagħad għamlu din il-kanzunetta verament sabiħa,” qal l-Arċipriet tax-Xagħra. Intant, sfida megħluba minn żewġ korijiet – minn Malta u l-Irlanda li rnexxielhom ikantaw f’kanzunetta wkoll b’ħajr lejn il-professjonisti tas-saħħa. Ġemelaġġ bejn żewġ korijiet wieħed fl-Irlanda u l-ieħor f’Malta wassal biex anke fi żmien ta’ sfida, jirrekordjaw kanzunetta flimkien ‘Jien id-Dawl’ li ttellgħet għall-ewwel darba fuq il-mezzi soċjali waqt il-quddiesa tal-Ħadd f’Dublin l-Irlanda. Il-Lucan Gospel Choir fl-Irlanda u l-Joy Gospel Singers minn Malta ngħaqdu flimkien b’kanzunetta b’dedikazzjoni għall-ħaddiema fil-qasam tas-saħħa. Id-determinazzjoni tal-korijiet immexxija minn Ian Brabazon u l-Maltija Michelle Marie-Abela waslet biex iż-żewġ korijiet jagħmlu l-provi flimkien imma mhux fil-preżenza tal-xulxin – ħaġa li toffri sfidi kbar, imma irnexxielhom iduru magħhom."
2020-04-20,Jerġgħu jiftħu l-bajjiet f’Sydney hekk kif naqsu l-każi ġodda ta’ Covid-19,https://www.tvm.com.mt/mt/news/jergghu-jifthu-l-bajjiet-fsydney-hekk-kif-naqsu-l-kazi-godda-ta-covid-19/,"Tliet bajjiet f’ Sydney reġgħu fetħu hekk kif fi New South Wales kienu rreġistrati sitt każi ġodda ta’ Covid-19. Madankollu, minkejja li qed jonqsu l-każi, fl-Awstralja għadhom fis-seħħ ir-regoli stretti tal-lockdown. Fil-bajja ta’ Maroubra marru numru ta’ s-surfers. Jista’ jsir ukoll eżerċizzju fuq ir-ramel. Il-famuża Bondi Beach mhix fost it-tliet bajjiet li fetħu u għadha magħluqa. Għall-ewwel darba f’dawn l-aħħar 80 ġurnata, l-istat ta’ Queensland ma rreġistra l-ebda każ ġdid ta’ Covid-19 fl-aħħar 24 siegħa. Fl-istat ta’ Victoria ġie rreġistrat każ wieħed biss."
2020-04-19,Reġa’ sab ruħu fil-kcina għal familja Filippina li kienet verament fil-bżonn,https://www.tvm.com.mt/mt/news/rega-sab-ruhu-fil-kcina-ghal-familja-filippina-li-kienet-verament-fil-bzonn/,"Chef Malti li bħalissa għandu ir-ristoranti tiegħu magħluqa minħabba l-imxija tal-COVID – 19, iddeċieda li jgħin lill-familji fil-bżonn li għandhom nuqqas ta’ ikel. Fi ftit jiem din l-inizjattiva li qed jagħmilha bil-kollaborazzjoni mal-kunsill lokali ta’ Bormla ġew mgħejjuna iżjed minn 60 familja fil-bżonn. Ix-Chef Marvin Schembri ilu snin twal fl-industrija tal-catering għall-ewwel darba f’ħafna snin kellu jieqaf jaħdem minħabba li r-ristoranti ngħalqu bħala parti mir-restrizzjonijiet minħabba l-pandemija tal-coronavirus. Iżda fi ftit jiem reġa’ sab ruħu fil-kcina għaliex familja Filippina li kienet verament fil-bżonn talbitu l-għajnuna. Kienet x-xrara li qabdet ħuġġieġa ta’ mħabba biex iżjed familji fil-bżonn jingħataw l-għajnuna. ”Tfajt fuq facebook għas-suppliers biex jgħinuni u spiċċajna minn familja ta’ 6 min-nies għall-komunità Filippina u llum-il ġurnata għaddew 4 ijiem, tant kiber illi issa bdejt mal-kunsill lokali ta’ Bormla wkoll…. anke lbieraħ filgħaxija per eżempju rċevejt messaġġ minn persuna ta’ nazzjonalità barranija, fejn jgħix waħdu u m’għandux x’jiekol jiġifieri talabni anke biex intih l-ilma. Kif nista’ mmur norqod jekk lanqas għandu ilma?” Marvin Schembri spjega li fi ftit jiem din l-għajnuna qed tilħaq mas-60 familja. F’din l-inizjattiva sab l-appoġġ tas-sindku ta’ Bormla Alison Zerafa Civell. ”F’temp ta’ jumejn għinna 10 familji f’Bormla li huma fil-bżonn barra li Marvin diġà ta hu. Illum l-inizjattiva kompliet tikber, għandna dal-prodotti kollha xi nqassmu u l-kunsill lokali ta’ Bormla se jara li dawn ix-xirjiet imorru għand min vera huwa fil-bżonn.” Ħafna min-nies li qed ikollhom bżonn l-għajnuna huma anzjani, nies li spiċċaw bla xogħol jew bi tnaqqis sostanzjali fil-paga."
2020-04-19,“Ir-rata ta’ infezzjonijiet minn persuna għall-oħra kompliet titbaxxa”,https://www.tvm.com.mt/mt/news/ir-rata-ta-infezzjonijiet-minn-persuna-ghall-ohra-kompliet-titbaxxa/,"Analiżi xjentifika mill-istatistiku Dr Vincent Marmara tal-każi tal-Coronavirus fil-kuntest tal-miżuri meħuda mill-awtoritajiet tas-saħħa tagħti stampa inkoraġġanti għax ir-rata ta’ infezzjonijiet minn persuna għall-oħra kompliet titbaxxa. Iżda Dr Vincent Marmara wissa kontra li nerħu l-miżuri diment li għad hemm pazjenti bil-virus. Kalkoli matematiċi mill-istatistiku Dr Vincent Marmara juru li sa sitt ġimgħat mill-bidu tal-imxija tal-Coronavirus f’Malta, it-trasmissjoni tal-virus minn persuna għall-oħra naqset sew. Fil-fatt ir-reproduction ratio ta’ bħalissa huwa ta’ 1.1. Dr Marmara, li jispeċjalizza dwar l-epidemiji u l-infezzjonijiet mill-aspett statistiku spjega kif naqset ir-rata ta’ infezzjonijiet minn persuna għall-oħra jum b’jum mis-7 ta’ Marzu ‘l hawn wara li kellna l-ewwel każ. ”Fil-bidu kellna r-rata li tkellimna dwarha fejn żewġ min-nies kienu qed jitrażmettu din l-infezzjoni lil ħames min-nies oħra. Din bdiet nieżla’ fejn laħaq livell stabbli wkoll fejn żewġ min-nies jitrażmettu din l-infezzjoni lejn tliet min-nies oħra u issa għandna firxa fejn persuna qed jitrażmetti din l-infezzjoni bil-1.1” L-istatistiku stqarr li għalkemm ir-rata ta’ infezzjonijiet tbaxxiet, ir-restrizzjonijiet jibqgħu kruċjali fit-trażżin tal-pandemija. ”Jekk inneħħu l-miżuri kollha f’salt meta għad hemm il-każijiet allura wieħed jissogra li wieħed jogħla dan ir-reproduction ratio u jerġgħu jiżdiedu l-każijiet. Iżda jekk il-miżuri jitnaqqsu ftit ftit meta wkoll għad hemm il-każijiet fil-komunità, f’dak il-każ irridu nsegwu r-reproduction ratio b’mod konsistenti ħalli naraw li mhux qed tiżdied ir-ratio b’mod b’saħħitha u b’hekk eventwalment ikollna s-second wave kif qed jiġri f’pajjiżi oħrajn.” Dr Marmara spjega li l-interpretazzjoni tal-każi li qed jirriżultaw trid tqies ukoll fatturi partikulari biex ikollok stampa sħiħa tas-sitwazzjoni. ”Jekk il-każijiet jiżdiedu minħabba cluster partikolari, eżempju minħabba l-open centres allura hemmhekk wieħed irid joqogħad attent ta’ kif janalizza d-data. Għax jekk ikollok firxa b’saħħtiha hemmhekk allura ser jiżdiedu l-każijiet b’dan jaffettwa wkoll ir-reproduction ratio li jogħla wkoll.” Dr Marmara qal li fis-sitt ġimgħa tal-imxija f’Malta ġew irrappurtati 72 każ ġdid – tnaqqis sinifikanti mill-ġimgħa ta’ qabel meta kien hemm 148 każ. Innota li l-każijiet fis-sitt ġimgħa huma fl-istess livelli tat-tielet u r-raba’ ġimgħa."
2020-04-19,30 Malti fir-Russja jagħmlu kuraġġ lil xulxin billi kantaw l-Innu Malti,https://www.tvm.com.mt/mt/news/30-malti-fir-russja-jaghmlu-kuragg-lil-xulxin-billi-kantaw-l-innu-malti/,"Immorru issa r-Russja fejn il-pandemija qed tagħmel tagħha u naraw kif il-komunità Maltija hemmhekk qed tgħix din ir-realtà. Tkellimna ma’ Maltija u anke mal-ambaxxatur Malti f’Moska, Pierre Clive Agius. Fir-Russja, fl-aħħar jiem kien hemm żieda qawwija fil-każ ta’ pazjenti bil-coronavirus. Il-pandemija qed toħloq diffikultajiet kbar fl-isptarijiet u qed tinkwieta serjament it-tmexxija tal-President Vladimir Putin minħabba li qed tiddistabilizza l-ekonomija u tista’ toħloq tensjonijiet soċjali. Sonia Pronine, Maltija miżżewwġa Russu ilha tgħix ir-Russja għal tmintax -il sena. Qalet lil TVM li minħabba l-pandemija li qed turi snienha, qajla jistgħu joħorġu minn darhom. “Biex noħorġu jrid ikollna fuq il-mobile għandna application, u trid turi li se toħroġ għall-bżonn bħal tixtri jew tabib u kif tidħol lura trid tgħidilhom.” Sonia Pronine qalet li l-ansjetà tal-pandemija hija komplikata wkoll mill-biża’ li ma tistax iżżur l-qraba tagħha f’Malta f’każ ta’ bżonn. “Issa jekk jiġri xi ħaġa lill-familja mhux se tmur malajr kif kont qabel, tħossha iktar hux.” L-ambaxxatur ta’ Malta fir-Russja Pierre Clive Agius qal li fir-Russja qed jgħix din ir-realtà bil-konsegwenzi kollha tagħha. “L-istress ekonomiku jinħass ħafna, barra l-biża’ tan-nies milli joħorġu, in-nies qed jixtru n-neċessità biss biss, tħossha u tgħixha t-tensjoni ekonomika.” Fuq inizjattiva tal-ambaxxatur, il-komunità ċkejkna Maltija fir-Russja, anki jekk jgħixu ‘l bogħod minn xulxin, għamlu video bl-Innu Malti biex minbarra li jqawwu qalb xulxin, juru sens patrijottiku li bħala Maltin aħna fejn aħna rridu nibqgħu kuraġġużi quddiem din il-pandemija."
2020-04-19,"96 persuna mmultati llum u stabbiliment tal-ikel f’Marsaxlokk jeħel €3,000",https://www.tvm.com.mt/mt/news/96-persuna-mmultati-llum-u-stabbiliment-tal-ikel-fmarsaxlokk-jehel-e3000/,"Illum, stabbiliment tal-ikel f’Marsaxlokk ġie mmultat €3,000 wara li nstab b’żewġ klijenti fuq bank barra. Barra dan, ġew immultati wkoll 96 persuna oħra €100 kull wieħed wara li nstabu fi gruppi ta’ aktar minn 3 min-nies. Kelliem għall-Korp ikkonferma ma’ TVM li b’kollox s’issa ġew immultati 646 persuna li nstabu fi gruppi ta’ aktar minn 3."
2020-04-19,“Il-COVID-19 għallmitna prattiċi għal iktar effiċjenza”,https://www.tvm.com.mt/mt/news/il-covid-19-ghallmitna-prattici-ghal-iktar-efficjenza/,"Għalkemm il-lenti tal-ħafna bħalissa hija ffukata dwar l-impatt tal-Coronavirus, bdew iberrnu mistoqsijiet dwar xenarji ġodda f’ħajjitna wara li tgħaddi l-burraxka. Il-Professur tas-Soċjoloġija fl-Università ta’ Malta, Godfrey Baldacchino qal ma’ Television Malta li l-effett tal-imxija tista’ taffettwa l-identità soċjali u ser iġġiegħlna npoġġu l-prijoritajiet fuq il-miżien. Il-Professur tas-Soċjoloġija fl-Università ta’ Malta, Godfrey Baldacchino stqarr li din l-esperjenza qed tgħallimna li hemm prattiċi li jistgħu jsiru b’iktar effiċjenza u nqas ħela ta’ riżorsi. ”Kif qed naraw fix-xandiriet li qed isiru dan l-aħħar l-istampa mid-dipartiment tas-saħħa, per eżempju, fejn dawn il-laqgħat bdew b’mod tradizzjonali bil-ġurnalisti miġbura f’kamra ħdejn xulxin jistaqsu l-mistoqsijiet tagħhom b’mod normali, illum qed naraw li dawn qed iseħħu permezz tat-teknoloġija.” L-akkademiku żied jgħid li fi kriżi bħal din l-influwenza tal-istat fil-ħajja u fl-ekonomiji hija imfittxija u qed tinħass iżjed minn qatt qabel. ”Reġa’ spikka b’mod ċar is-saħħa tal-Gvernijiet u l-influwenza ta’ gvernijiet biex ibiddlu l-imġiba tagħna – jgħidulna x’għandna nagħmlu x’ m’għandniex nagħmlu, fejn m’għandiex immorru.” Il-Professur Baldacchino nnota kif żdied it-teleworking anke f’intrapriżi li kienu jirreżistuh u issa jaf isir aktar komuni anke wara li tgħaddi l-pandemija. Indikazzjoni ta’ kif żdied it-teleworking toħroġ fost oħrajn minn statistika tal-kumpanija Melita li qalet li kellha żieda ta’ 70% fl-użu tal-internet. Il-Professur Baldacchino semma wkoll il-konferenzi virtwali anke fl-ogħla livelli tal-Unjoni Ewropea u tal-bordijiet tal-kumpaniji li saru parti mir-rutina tal-ħajja. ”Jekk għandek laqgħat relattivament formali b’aġenda fissa u fejn allura d-deċiżjonijiet li għandhom jittieħdu diġà magħrufa minn qabel, allura kważi kważi s-safar mhux meħtieġ. Ir-relazzjonijiet fiżiċi bejn in-nies u allura dak li jissejjaħ lobbying, u anke dak li jissejħu diskussjonijiet informali, hemmhekk però biex iseħħu ħafna drabi jridu jseħħu fuq bażi personali – jiġifieri relazzjoni umana, materjali, fiżika, hemmhekk treġġi aktar minn dik waħda virtwali.” Din ir-realtà l-ġdida flimkien mat-teleworking naqsu l-iskariġġ tal-vjaġġi u t-tniggis tal-arja madankollu l-Professur Baldacchino jemmen li la tgħaddi l-pandemija għalkemm mhux kollox ser jerġa’ lura bħal qabel il-pandemija, mhux kollox se jibqa’ kif inhu bħalissa. Qal li dan il-perjodu qed jgħinna nirrealizzaw li dak li konna naħsbu huwa neċessarju, nistgħu ngħaddu mingħajru. U affarijiet li ma konniex nagħtu kashom – anke sempliċi tgħanniqa – issa nixxenqu għaliha."
2020-04-19,“Ma niflaħx nara lil ibni bl-awtiżmu jbati minħabba l-Covid 19”,https://www.tvm.com.mt/mt/news/ma-niflahx-nara-lil-ibni-bl-awtizmu-jbati-minhabba-l-covid-19/,"Omm ta’ tifel li għandu l-kundizzjoni tal-awtiżmu qalet li mindu feġġ il-covid 19, il-ħajja saret iktar iebsa għaliha u għal binha ma jistax jifhem għala ma jistax joħroġ. Loranne Zammit stqarret ma’ TVM l-inkwiet tagħha dwar kif din il-pandemija qed tolqot bosta tfal vurnerabbli. Remenda Grech, Kap tad-Direttorat tat-Tfal fl-Aġenzija Appoġġ qalet li s-social workers qed jimmoniterjaw tfal li jistgħu jkunu f’sitwazzjoni diffiċli u qed jagħmlu attivitajiet online ma’ tfal li għandhom bżonn iktar sostenn minn tfal oħra. Loranne Zammit li għandha tifel ta’ tmien snin bil-kundizzjoni tal-awtiżmu qalet li flimkien ma’ binha għaddejja minn tbatija kbira għaliex binha minħabba s-sitwazzjoni tal-Covid 19 ma jistax jifhem għaliex ma jistax imur skola. Qalet li l-iktar ħaġa li tweġġagħha hi li binha ma jistax ikompli bil-programm edukattiv tiegħu. “Il-programm li konna qed nagħmlu waqafna, imur lura…vera nistgħu nagħmlu online, l-ħin limitat”. Loranne qalet li bħala omm li taħdem, biex tlaħħaq mal-htigijiet ta’ binha qed ikun diffiċli ħafna. “fFlok 8 sighat xogħol, iddum 12 biex tlesti, il-ħin mat-tifel..” Il-Kap tad-Direttorat tat-Tfal fl-Aġenzija Appoġġ Remenda Grech qalet li huma ħafna t-tfal li qed isofru minħabba Covid 19, l-iktar dawk vulnerabbli, iżda s-social workers għaddejjin b’ħidma ma’ dawn it-tfal kemm b’viżti fid-djar, u anki komunikazzjoni online. “Fejn hemm sitwazzjoni ta’ riskju, iżuru d-djar biex jaraw li t-tfal ikunu protetti, hidma anki fi djar residenzjali, carers jagħmlu diversi attivitajiet fosthom isajjru”. Loranne Zammit qalet li mod kif qed tiġġieled din l-isfida ma’ binha hija li tieħu ħsieb is-saħħa mentali tagħhom. “Minn dan kollu noħroġ it-tajjeb, jien nibki, u ladarba nibki, nqum, nissaħħaħ u nkompli għax il-ħajja ma tistax tieqaf”."
2020-04-19,Min issakkar ġewwa u min erħielha lejn il-baħar…,https://www.tvm.com.mt/mt/news/min-issakkar-gewwa-u-min-erhielha-lejn-il-bahar/,"F’jum mill-isbaħ fir-rebbiegħa, għadd ġmielu ta’ nies bħal donnhom insew il-gwaj tat-trasmissjoni tal-coronavirus u ġrew lejn il-bajjiet. Madankollu ħafna minnhom dehru jżommu ma’ wħud mill-pariri tal-awtoritajiet tas-saħħa li jżommu d-distanza iżda mhux li ma joħroġux jekk mhux għall- bżonn. B’temp xemxi u b’temperatura ta’ 22 grad celsius ammont sostanzjali ta’ nies ma felħux jibqgħu ġewwa u erħewlha għal ġurnata baħar kontra l-parir tal-awtoritajiet tas-saħħa. Il-Professur Charmaine Gauci qalet ”Nappellalkom biex intom iżżommu l-attenzjoni fuq din is-sitwazzjoni. Veru n-numri huma żgħar imma importanti li tibqgħu ġewwa, ma toħorġux jekk m’hemmx bżonn u importanti ħafna li dejjem nipproteġu lin-nies li huma vulnerabbli.” Għalkemm mid-dawra li għamilna f’diversi bajjiet deher li n-nies kienu qed iżommu d-distanza bejn persuna u oħra u l-maġġoranza assoluta kienu fi gruppi ta’ tliet min-nies jew inqas. Bla dubju li ħafna nies kienu miġbuda mill-fatt li bħalissa l-baħar ikun nadif tazza u t-temperatura tal-baħar diġà telgħet għal 18-il grad celsius. Kien hemm ukoll min tħajjar għas-sajd. Fost in-nies li rħewlha għal ġurnata baħar kien hemm numru minnhom barranin. Aħna u nduru minn post għall-ieħor rajna min, min-naħa l-oħra lest li jferraħ lill-ġirien bit-talent mużikali tiegħu kif għamel il-vjolinist Stephen Zammit li jdoqq mal-orkestra nazzjonali. ”Bħalissa kulħadd flimkien, kulħadd jagħti s-support lil xulxin. Fejn nista’ ngħin ngħin. Qisek tħossu dak il-kuraġġ li trid tagħti lit-tobba, speċjalisti, hux veru?” Stephen Zammit qal li fi żminijiet bħal dawn il-mużika għandha l-importanza tagħha biex tferraħ u tgħaqqad lin-nies."
2020-04-19,Appell biex min jibbukkja għat-test imur anke jekk ma jibqax iħoss is-sintomi,https://www.tvm.com.mt/mt/news/appell-biex-min-jibbukkja-ghat-test-imur-anke-jekk-ma-jibqax-ihoss-is-sintomi/,"Is-Supretendet għas-Saħħa Pubblika l-Prof. Charmaine Gauci appellat lin-nies li jkollhom appuntament għat-test tal-COVID-19 biex iżommuh, anke jekk iħossu li s-sintomi tagħhom ikunu marrulhom. Spjegat li jkun hemm min li jkollu l-appuntament u ma jmurx. Qalet li jista’ jkun, ikun hemm min ma jmurx għax ikunu għaddewlu s-sintomi. Fakkret li ladarba bdew is-sintomi huwa importanti li tmur għax għalkemm is-sintomi jistgħu jkunu telqu xorta waħda tkun għadek iġorr l-virus u tista’ tgħaddih lil ħaddieħor. Hija qalet dan f’konferenza tal-aħbarijiet li matulha ħabbret li llum kellna każ wieħed u fiequ dsatax-il persuna. Spjegat li s’issa saru 24,022 swab tests. Tenniet li min ikollu xi sintomu jċempel 111 sabiex isir it-test."
2020-04-19,Qed jasal kontinwament it-tagħmir neċessarju biex titwaqqaf l-imxija tal-Covid-19 f’Malta,https://www.tvm.com.mt/mt/news/qed-jasal-kontinwament-it-taghmir-necessarju-biex-titwaqqaf-l-imxija-tal-covid-19-fmalta/,Kontinwament qed jasal it-tagħmir bżonnjuż għall-prevenzjoni mill-virus kif ukoll dawk għall-fejqan tal-pazjenti. Dan qalitu l-Professur Gauci waqt il-konferenza stampa dwar il-Covid-19 f’Malta. Hija qalet li l-awtoritajiet tas-saħħa ħasbu minn qabel biex jinxtara l-PPE u dak kollu neċessarju għall-ħidma biex titwaqqaf l-imxija tal-Covid-19 f’Malta. Ara x’qalet il-Professur Gauci hawn:
2020-04-19,"Każ ġdid ta’ Coronavirus f’Malta, ifiqu 19-il persuna oħra",https://www.tvm.com.mt/mt/news/kaz-gdid-ta-coronavirus-fmalta/,"Ikkonfermat każ ġdid ta’ Coronavirus f’Malta bin-numru totali ta’ każijiet attivi s’issa hemm 306. Waqt konferenza stampa dwar is-sitwazzjoni attwali f’pajjiżna fl-isfond tal-Covid-19, is-Supretendent għas-Saħħa Pubblika Charmaine Gauci qalet li 19 il-persuna oħra fiequ mill-virus. Madanakollu dawn se jibqgħu fi kwarantina. B’kollox 118-il persuna fiequ mill-virus. B’hekk f’Malta fadal 306 każijiet attivi. Spjegat li l-età tad-19-il persun li fiequ tvarja bejn 20 u 80 sena, b’waħda minnhom kienet rikoverata fl-Isptar Ġenerali t’Għawdex. Prof Gauci qalet li 14 minnhom irġiel. Kompliet tgħid li saru 787 swab tests ilbieraħ u minnhom ħarġet mara Serbjana ta’ 29 sena pożittiva għall-virus. B’kollox sal-lum saru 24,022 swab tests. Dwar il-pazjenti fl-ITU, Prof Gauci fakkret li għad hemm 2 pazjenti li t-tnejn li huma stabbli. Dwar iċ-ċentru l-miftuħ ta’ Ħal Far, Prof Gauci qalet li saru 20 test li lkoll irriżultaw negattiv. Hija fakkret sabiex il-poplu jibqa’ attent u jimxi mad-direttivi tal-awtoritajiet tas-saħħa u jibqa’ ġewwa.    "
2020-04-19,Fin-12:30 – Is-Supretendent għas-Saħħa Pubblika tindirizza konferenza stampa dwar Covid-19,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-covid-19-2/,"Is-Superintendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30. Il-Professur Gauci se tkun qed titkellem dwar l-aħħar aġġornamenti relatati mal-imxija tal-Coronavirus f’Malta."
2020-04-19,ARA: Iferrħu lil xulxin mad-daqq tal-mużika,https://www.tvm.com.mt/mt/news/ara-iferrhu-lil-xulxin-mad-daqq-tal-muzika/,"Fil-jiem li l-poplu Malti u Għawdxi huwa mitlub biex jibqa’ ġewwa sabiex negħlbu l-pandemija tal-COVID-19, huma bosta li sabu mezzi ġodda ta’ divertiment. Kienu bosta toroq madwar l-irħula li ġew imżejnin b’għadd ta’ karti u bżieżaq, bil-ġirien jiddevertu kif jistgħu flimkien mad-daqq tal-mużika. Hekk għamlu r-residenti fi Triq Grosseto fis-Swatar li filwaqt li għaddew messaġġ biex kulħadd jibqa’ ġewwa, minn djarhom bdew jallegraw u jferrħu lil xulxin."
2020-04-18,In-negozji kif addattaw ruħhom minħabba l-Coronavirus?,https://www.tvm.com.mt/mt/news/in-negozji-kif-addattaw-ruhhom-minhabba-l-coronavirus/,"L-imxija tal-Covid-19 nisslet kriżi f’ħafna negozji. Espert fil-marketing jemmen iżda li fi kwalunkwe kriżi hemm lok għall-opportunitajiet u jridu jkunu l-intraprizi li jaddattaw għar-realtajiet ġodda. tvm.com.mt tkellem ma’ Dr. Emmanuel Said mill-Università ta’ Malta. Il-pandemija tal-covid-19 mhux biss ħolqot tensjoni u ansjetà iżda qed tbiddel l-istil tal-ħajja tan-nies. Dr. Emanuel Said li huwa lecturer fil-marketing fl-Università ta’ Malta qal li l-konsumaturi u l-kumpaniji kellhom ibiddlu l-għażliet u l-istrategiji tagħhom. Dr. Emanuel Said qal “rajna ditti li waqfu il-kampanji fuq il-prodotti u s-servizzi tagħhom malajr u organizzaw kampanji oħrajn b’enfasi fuq is-solidarjetà fejn rajna ruħ jew qalb, kien hemm oħrajn li laħqu l-konsumaturi tagħhom b’emails, u x’għamlu jew x’se jagħmlu biex jgħinu fil-ġlieda kontra l-pandemija.” Qal li hemm xejriet ġodda fil-mod kif wieħed jagħmel ix-xiri u kien hemm ukoll negozji li addattaw għal din ir-realtà ġdida. “Jekk naraw ħwienet tal-merċa u anki supermarkets li jaqdu lil konsumatur direttament rajna nuqqas miż-żjarat tal-konsumaturi u żidiet kbar ta’ xiri online”. Dr. Said qal li huwa kmieni biex jingħad jekk dan it-tibdil huwiex se jkunu permanenti anki wara li tgħaddi l-imxija tal-virus. Qal li bidla oħra li qed tinħass hija fil-mod kif in-nies qed jagħmlu l-eżerċizzju. “Once li bniedem dara behaviour ġdida li jittrejna ruħu d-dar, wara li tgħaddi din il-pandemija, se jibqa’ id-dar, se jibqa’ jittrejna hemm jew se jerġa lura għal gym, u jekk se jerġa lura għal gym se jerġa jonfoq kemm kien jonfoq qabel jew il-pattern tal-infiq inbidel ukoll?” Dr. Said li f’kull kriżi, jeżistu wkoll l-opportunitajiet. Qal li kumpaniji u negozji żgħar għandhom riżorsi limitati, kapaċi jkunu ferm iżjed flessibbli biex jaddattaw għal realtajiet ġodda. Dr. Said qal li dan huwa iż-żmien ideali biex in-negozji jesprimentaw b’modi ġodda ta’ kommunikazzjoni u marketing li jistgħu jgħinuhom jegħelbu s-sfidi u jkampaw mal-kriżi."
2020-04-18,Is-suq tal-proprjetà wieqaf – Aġent fiduċjuż li jkun minn tal-ewwel li jirpilja,https://www.tvm.com.mt/mt/news/is-suq-tal-proprjeta-wieqaf-agent-fiducjuz-li-jkun-minn-tal-ewwel-li-jirpilja/,"Bħal ħafna oqsma anke s-suq tal-proprjetà ħa d-daqqa bil-pandemija tal-Covid-19, b’effett mill-ewwel fuq id-dħul ta’ madwar 2,000 aġent li huma mpjegati għal rashom u jaħdmu b’commission. Waqt li antiċipa tnaqqis fil-prezzijiet, l-aġent tal-proprjetà Kevin Buttigieg qal lil tvm.com.mt li hu kmieni wisq biex jiġi kwantifikat l-effett, iżda hu fiduċjuz li l-industrija tal-proprjetà tkun minn tal-ewwel li tirpilja wara li tgħaddi din il-burraxka. B’esperjenza ta’ 24 sena fin-negozju tal-proprjetà, Kevin Buttiegieg qal li hu kmieni wisq biex ikun magħruf kif il-pandemija ser tolqot is-suq tal-proprjetà. “I believe that property will definitely take a small hit for sure, now whether the hit is five percent, ten percent, fifteen percent or twenty percent at this moment in time I really have to sit back and see it for myself and understand what’s happening before I can make any blanket statements on what’s going to happen,” qal Kevin Buttigieg. Is-Sur Buttigieg qal li f’dan l-istadju iżda jista’ jgħid li l-pandemija laqtet fil-laħam il-ħaj anke lill-madwar 2,000 ħaddiem li jaħdmu bil-commission u bħalissa m’għandhomx xogħol. “There are quite a number of agents in the whole industry that are suffering at the moment. some of them might be without cash at the moment so it is a worry for us and the whole industry,” kompla Kevin Buttigieg. Mistoqsi dwar x’sar mill-proprjetajiet li kienu jinkrew lill-barranin, is-Sur Buttigieg qal li kien hemm xi barranin li hekk kif faqqgħat l-imxija marru lura lejn pajjiżhom u oħrajn li baqgħu f’Malta. “Yes there are appartments available yes people have left but it’s not as widespread as people might be imagining,” qal Kevin Buttigieg. Qal li trid issir analiżi dwar kif dan ser jolqot l-investimenti fis-suq tal-proprjetà u liema proprjetajiet l-iktar li ser jintlaqtu. “People invest in property so what might come now on the market or in the near future, maybe people will think to cut down their risk so this person wouldn’t want to have four or five properties that he wants to rent out, maybe he would want to sell two of them, to cut down his risk and have some money in the bank for a rainy day,” kompla Kevin Buttigieg. Is-Sur Buttigieg qal li fit-turbulanzi ekonomiċi, l-industrija tal-proprjetà’ ġeneralment tkun l-aħħar li tintlaqat u ikun l-ewwel settur li jirpilja meta l-ekonomija tibda tirkupra."
2020-04-18,"Impjegati tad-djar tal-knisja għall-anzjani jgħixu fis-Seminarju, Mount St Joseph u d-Dar tal-Kleru",https://www.tvm.com.mt/mt/news/impjegati-tad-djar-tal-knisja-ghall-anzjani-jghixu-fis-seminarju-mount-st-joseph-u-d-dar-tal-kleru/,"L-anzjani huma fost l-aktar vulnerabbli għall-COVID-19, bis-sitwazzjoni teħtieġ attenzjoni partikulari fi djar residenzjali fejn għandek bosta anzjani jgħixu fl-istess post. Miżura li trażżan l-firxa tal-virus hija l-inizjattiva li qed tittieħed biex impjegati tad-djar tal-anzjani ma jmorrux jgħixu ma’ qrabathom iżda jgħixu flimkien jew fl-istess dar fejn jaħdmu. Mitejn u għaxar impjegati tad-djar tal-anzjani tal-knisja se jagħmlu hekk minn dawn il-ġranet. F’dawn il-ġranet, il-maġġoranza tal-impjegati fid-djar tal-anzjani tal-Knisja se jħallu l-familja tagħhom billi wara l-ħin tax-xogħol mhux ser imorru d-dar iżda se jgħixu flimkien f’postijiet li l-knisja stess organizzat u se tħallas għalihom, inkluż l-ikel b’xejn ghall-impjegati. Dawn l-arranġamenti se jidħlu fis-seħħ biex titħares aktar is-saħħa tal-anzjani f’dan id-djar u anke tal-qraba tal-impjegati. Is-Segretarju Amministrattiv tal-Arċidjoċesi, Michael Pace Ross, spjega li l-kurja tamministra erba’ djar tal-anzjani: Dar Saura fir-Rabat, Dan Sagra Familja n-Naxxar, Casa Leone San Ġiljan u d-Dar tal-Kleru f’Birkirkara. Qal li bejniethom dawn jilqgħu 300 resident u fihom jaħdmu 270 ħaddiem, nofshom fuq bażi full-time. “Minn dawn il-270 ħaddiem għandna madwar 80% li se jkunu locked in fi tliet postijiet: hawnhekk is-Seminarju, uħud se jkunu Mount St Joseph f’Tarġa Gap u se jkollna uħud li se jkunu fid-Dar tal-Kleru. Qabel ikunu locked in se nisswobbjawhom ħalli nkunu żguri, kemm għas-saħħa tar-residenti u tal-ħaddiema stess li ma jkunx hemm trasmissjoni tal-virus,” qal is-Segretarju Amministrattiv tal-Knisja Michael Pace Ross.   L-akbar għadd ta’ ħaddiema se joqogħdu fis-Seminarju, Tal-Virtu’, li hu attrezzat bi kmamar tas-sodda u faċilitajiet oħra bħal kċina billi f’ċirkustanzi normali apparti s-seminaristi jilqa’ gruppi għal irtiri. “Hawn ambjent sabih hafna, allura mhux biss il-fatt li se noffrulhom akkomodazzjoni f’kamra imma anke min ikun qieghed hawnhekk ghall-anqas f’perjodu li jkun jista’ jgawdi l-ambjent sabiħ li ghandna. Dan is-servizz se noffruh b’xejn għax nahsbu li hu kontribuzzjoni li s-Seminarju jista’ jagħti f’dawn iż-żminijiet difficli,” qal il-Kap Eżekuttiv tas-Seminarju Claudio Farrugia. Id-Direttur tad-Djar tal-Knisja għall-Anzjani, Andre Vassallo Grant, qal li dan l-eżerċizzju sar bil-koperazzjoni mal-awtoritajiet tas-saħħa u l-Awtorita’ għall-Ħarsien ta’ l-iStandards Soċjali. “Se jiġu jorqdu hawnhekk u jiġu transported bil-karozzi tagħna, għandna 3 vans kbar li ġew mogħtija lilna mill-Azzjoni Kattolika b’xejn u d-drivers ukoll li se jitrasportaw lill-ħaddiema mir-residenzi għad-djar. Dan se jkun fis-sebgħa ta’ filgħodu u fis-sebgħa ta’ filgħaxija. Għandna wkoll 2 infection control nurses li qed jagħtuna l-pariri kollha. Irrid ngħid li dan kien sagrifiċċju kbir ghall-impjegati tagħna,” qal id-Direttur tad-Djar tal-Knisja għall-Anzjani, Andrè Vassallo Grant. Hemm ħaddiema li se jgħixu f’dawn il-postijiet b’mod indefinit waqt li oħrajn se jinbidlu kull 15-il ġurnata."
2020-04-18,F’jum wieħed 40 persuna mmultati wara li nqabdu f’miġemgħa,https://www.tvm.com.mt/mt/news/fjum-wiehed-40-persuna-mmultati-wara-li-nqabdu-fmigemgha/,Illum 40 persuna ġew immultati €100 kull wieħed waqt rondi mill-Pulizija għax instabu f’ġemgħa ta’ aktar minn tlieta min-nies. Persuna oħra ġiet immultata €3000 wara li nqabdet tikser il-kwarantina obbligatorja.
2020-04-18,"Paceville ħiemed u mudlam – seħta għal uħud, barka għal oħrajn",https://www.tvm.com.mt/mt/news/paceville-hiemed-u-mudlam-sehta-ghal-uhud-barka-ghal-ohrajn/,"Bħal-lejla, is-Sibt filgħaxija, Paceville kien ikun mizgħud bl-attività – fi swali taċ-ċinema, klabbs, diskoteki, ristoranti u ħwienet tax-xorb. Illum sieket u mudlam. Żewġ kelmiet li qabel qajla stajna nattribwuhom għall-mekka tad-divertiment, iżda saret l-ordni tal-ġurnata fl-aħħar xahar. Il-bibien tal-istabbilimenti ilhom xahar magħluqa. Il-mużika mitfija. Fadal biss ħwienet li joffru s-servizz ta’ take away, iżda qajla tara persuna għaddejja fit-triq. L-Ispettur tal-Pulizija Joseph Scerri, li hu stazzjonat fl-għassa ta’ San Ġiljan, qal li ħidmet il-pulizija fil-mekka tad-divertiment inbidlet mil-lejl għan-nar, “Apparti il-pulizija stazzjonati ġewwa San Ġiljan kien ikollna pulizija minn distretti oħra jtuna backup matul l-iljieli, fejn kien ikollna medja ta’ 30 pulizija kull lejl f’Paceville. Issa li bdew jingħalqu l-ħwienet minħabba ċ-ċirkostanzi ta’ bħalissa, inqlibna u Paceville sar prattikament qisu belt minsija.” Minkejja l-ħemda, ħidmet il-Pulizija ma qatgħetx. Osservajna l-pulizija mal-lejl, iduru bieb bieb biex jaċċertaw li kollox hu regolari. Vettura tal-Pulizija qed tkun stazzjonata fil-qalba ta’ Paceville lejl u nhar. Rondi regolari ukoll mat-tliet casinos li jinsabu fiż-żona, bil-pulizija jitkellmu mal-uffiċjali tas-sigurtà. Il-bajjiet u postijiet pubbliċi wkoll qed ikunu taħt l-għajnejn għassiesa tal-pulizija, fejn anke matul il-lejl, qed iduru bil-pass u jaraw li l-liġijiet, inkluż dawk maħsuba biex jipprevjenu it-tixrid tal-COVID-19, qed jiġu segwiti. Philip Fenech, li jirrapreżenta l-istabbilimenti f’Paceville, qal li mal-għeluq tal-istabbilimenti, l-ewwel li ntlaqtu kienu ħaddiema każwali. “Tkellimna mal-entitajiet u qed nimbuttaw biex jagħmlu xogħol ta’ tarmak, bħalissa għaddej cable kbir tal-Enemalta, xogħol li kienu ilu biex isir. Kieku mhux se tagħlaq dik it-triq, ikollok tagħmel f’mod intermittenti u tiftaħ u tagħlaq. Issa ċ-ċans li wieħed jieħu l-ġranet li hemm bżonn u jagħmilha fast track. L-istess għamlu l-lukandi u r-restoranti, min kellu jaqla’ l-post biex jagħmlu effiċjenti qed jagħmlu issa għax qabel ma setgħux jagħmluh bix-xogħol.” Is-Sur Fenech qal li wara xahar magħluqa, kien hemm sidien ta’ stabbilimenti li stqarrew miegħu li l-morsa qed tagħfas aktar ma jgħaddi ż-żmien, għax spejjeż bħall-kirjiet baqgħu hemm. Waqt li diversi għandhom ġenn biex kollox jirritorna għan-normal u jaraw dan it-taraġ mimli attività u mużika kif kien qabel, għar-residenti ta’ Paceville, din kienet qisha barka mis-sema, hekk kif kollox jinsab kwiet. Joe Oliva, li jgħix f’Paceville, stqarr li waqt li jittama li kollox jgħaddi b’wiċċ il-ġid, ħa r-ruħ l-aktar għax għebu abbużi li jsiru mal-propjetajiet. “Qisha ghost Paceville ġiet issa, u t-tniġġis tal-arja naqas ħafna, it-tniġġis mit-traffiku naqas ħafna wkoll, u f’kelma waħda kważi qed inħossuna iktar safe mill-impatt ta’ nies li jkun hawn fix-xhur tas-sajf speċjalment.” U sa ma kollox jirritorna għan-normal, Paceville jista’ jibqa jgawdi ismu tassew bħala belt il-paċi."
2020-04-18,Ir-rata ta’ fejqan mill-Covid-19 f’Malta fost l-aqwa fl-Ewropa,https://www.tvm.com.mt/mt/news/ir-rata-ta-fejqan-mill-covid-19-fmalta-fost-l-aqwa-fl-ewropa/,"Ir-rata ta’ fejqan mill-Covid-19 ġiet ikkalkulata li hija ta’ 23.2%, li hija fost l-aqwa rati ta’ fejqan fl-Ewropa. Dan wara li llum tħabbar li kienu fiequ 8 pazjenti oħra, bit-total ta’ persuni mfejqa issa laħaq 99 minn 426 li ġew infettati. B’73.4% l-Iżlanda għandha l-ogħla rata ta’ fejqan, segwita mill-Awstrija b’69.6%, mill-Ġermanja b’59.9%, mill-Iżvizzera b’59.8%, id-Danimarka b’53.1% u  Spanja b’39%. L-Italja b’25.5% , Franza b’23.3% u l-Belġju bi 22.5% huma simili għar-rati ta’ fejqan ta’ Malta. Madanakollu dawn iċ-ċifri jistgħu jkunu affettwati minn ħafna fatturi, fosthom il-mod kif il-pazjenti jiġu ttestjati biex ikun determinat li fiequ, u anki ż-żmien kemm tkun ilha li nfirxet il-pandemija fil-pajjiż. "
2020-04-18,Fil-Ġappun: Iwissu b’kollass tas-sistema tas-saħħa b’żieda kbira fil-każi ta’ Covid-19,https://www.tvm.com.mt/mt/news/iwissu-bkollass-tas-sistema-tas-sahha-fl-isfond-ta-zieda-kbira-fkazi-godda-ta-covid-19/,"Fil-Ġappun il-kriżi tal-Covid19 qed toħloq kaos fil-pajjiż bit-tieni mewġa ta’ każi hekk kif hemm sptarijiet li m’humiex ikampaw mal-għadd tal-pazjenti u saħansitra kellhom jirrifjutaw ambulanzi bil-pazjenti. Tobba Ġappuniżi wissew li s-sistema tas-saħħa Ġappuniża se tikkrolla hekk kif it-taqsimiet tal-emerġenza fl-isptarijiet m’humiex qed ilaħħqu mal-pazjenti li għandhom kundizzjonijiet serji ta’ saħħa. Minkejja li sal-bieraħ is-sitwazzjoni kienet taħt kontroll, illum kien hemm żieda ta’ 10,000 każ f’salt. Aktar minn 200 persuna mietu bil-Covid-19 bl-agħar belt milquta tibqa’ l-kapitali Tokyo.  "
2020-04-18,ARA: Ta’ 93 sena qed tħit il-maskri għall-ħaddiema tas-saħħa,https://www.tvm.com.mt/mt/news/ara-ta-93-sena-qed-thit-il-maskri-ghall-haddiema-tas-sahha/,"Minkejja li tinsab taħt kwarantina, Therese Micallef ħasset il-bżonn li tmidd idejha u tagħti sehemha fil-ġlieda kontra l-Covid-19. Fl-età avvanzata ta’ 93 sena, is-Sinjura Micallef qed tħit il-maskri għall-infermiera u l-ħaddiema l-oħra fil-qasam tas-saħħa. Dr Frank Portelli qal lil TVM kif is-Sinjura Micallef talbet li tingħata l-materjal biex taħdem il-maskri b’mod volontarju. Is-Sinjura Micallef tinsab f’Dar Saura fir-Rabat, fejn l-anzjani u l-ħaddiema ilhom magħluqa ġewwa għal erba’ ġimgħat."
2020-04-18,"Il-mejta mill-Covid-19 fi Spanja, jaqbżu l-20,000",https://www.tvm.com.mt/mt/news/il-mejta-mill-covid-19-fi-spanja-jaqbzu-l-20000/,"L-ammont ta’ persuni li mietu bil-coronavirus fi Spanja qabżu l-20,000. Il-Ministeru tas-Saħħa Spanjol qal li mill-bidu tal-pandemija, fi Spanja mietu 20,043 persuna mill-Covid-19. Fl-aħħar 24 siegħa, mietu 565 – 20 ruħ inqas minn kemm mietu l-Ġimgħa. Spanja hija fost l-agħar pajjiżi li ntlaqtu ħażin mill-coronavirus wara l-Istati Uniti u l-Italja."
2020-04-18,"Qabel tiġi studjata l-immunità tal-poplu, irid jiġi studjat it-tagħmir",https://www.tvm.com.mt/mt/news/qabel-tigi-studjata-l-immunita-tal-poplu-irid-jigi-studjat-it-taghmir/,"Qabel isir l-istħarriġ biex jiddetermina l-immunità tal-poplu għall-Covid-19, l-ewwel iridu jiġi studjat it-tagħmir li se jintuża għall-istħarriġ. Dan qalitu l-Professur Charmaine Gauci meta mistoqsija minn TVM dwar twissija mill-Organizzazzjoni Dinjija għas-Saħħa dwar kits tal-ittestjar. Prof  Gauci kkonfermat li jeżistu numru ta’ testijiet li jittestjaw l-immunità, iżda uħud minnhom mhumiex tajbin. Qalet li għalhekk, qabel isir l-istħarriġ fost il-popolazzjoni, iridu jkunu ġew ittestjati l-kits biex ikunu ċerti li r-riżultati huma ta’ min wieħed joqgħod fuqhom. Ara wkoll: Ara: L-Għaqda Dinjija tas-Saħħa twissi dwar it-testijiet tal-antibodies għall-Covid-19 "
2020-04-18,Min hu obbligat joqgħod fi kwarantina?,https://www.tvm.com.mt/mt/news/min-hu-obbligat-joqghod-fi-kwarantina/,"Is-Supretendent tas-Saħħa Pubblika, il-Professur Charmaine Gauci qalet li hemm diversi raġunijiet għalfejn nies għadhom jintalbu joqgħodu fi kwarantina obbligatorja. Dan huma persuni li ġew minn barra fuq titjira ta’ ripatrijazzjoni bil-Professur Gauci tgħid li għadhom isibu persuni pożittivi li jkunu ġew minn barra. Persuni oħra li jridu joqgħodu fi kwarantina, huma dawk li kienu f’kuntatt ma’ persuni li rriżultaw pożittivi għall-Covid-19. Qalet li dawn il-persuni jsiru jafu bihom mill-proċess ta’ contact tracing li jagħmlu l-awtoritajiet tas-saħħa. Il-Professur Gauci qalet ukoll li anki dawk li jfiequ mill-virus, huma obbligati li jqattgħu sebat ijiem kwarantina sabiex ikun assigurat li huma jkunu ħelsu mill-virus. Is-Supretendent tas-Saħħa Pubbika saħqet li huma għadhom qed ifittxu l-każijiet sabiex jiżolawhom bil-għan li jżommu s-sitwazzjoni stabbli. Tenniet l-appell lill-pubbliku biex jagħmel il-parti tiegħu u joqgħod id-dar u joħroġ biss għall-bżonn.  "
2020-04-18,L-aħħar tħejjijiet għal 44 sodda ġdida fl-ITU għall-Covid-19,https://www.tvm.com.mt/mt/news/l-ahhar-thejjijiet-ghal-44-sodda-gdida-fl-itu-ghall-covid-19/,"Minkejja l-ammont pjuttost baxx ta’ każijiet ġodda ta’ Covid-19 imħabbra f’Malta llum, għadhom għaddejjin il-preparamenti għal 44 sodda ġdida fl-ITU ta’ Mater Dei għal pazjenti bil-Covid-19. Dan qalu fuq il-midja soċjali d-Deputat Prim Ministru Chris Fearne, li appella għall-għajnuna tal-pubbliku biex joqgħod ġewwa ħalli dawn is-sodod jibqgħu vojta. Dan l-appell kien imtenni mis-Supretendent tas-Saħħa Pubblika Charmaine Gauci, li fl-aġġornament tal-lum sostniet li għad m’hemmx lok li l-miżuri ta’ distanza soċjali imposti jiġi llaxkati. Hija qalet li għad irridu nistennew biex naraw kif se tibqa’ sitwazzjoni, għax billi tbaxxew il-każijiet ma jfissirx li l-miżuri jistgħu jitneħħew. Prof Gauci ġabet eżempju b’pajjiżi bħall-Ġappun, li llaxkaw il-mizuri u reġa’ kellhom żieda fil-każijiet. Appellat lin-nies biex jibqgħu jobdu miżuri u joqgħodu d-dar għax għadu kmieni. Ara wkoll: 4 każijiet ġodda ta’ Covid-19 f’Malta – 8 oħra mfejqa "
2020-04-18,4 każijiet ġodda ta’ Covid-19 f’Malta – 8 oħra mfejqa,https://www.tvm.com.mt/mt/news/4-kazijiet-godda-ta-covid-19-fmalta-8-ohra-mfejqa/,"Illum kienu kkonfermati 4 każijiet ġodda ta’ Covid-19 f’Malta, biex issa t-total ta’ persuni infettati tela’ għal 426. Minnhom hemm 99 persuna mfejqa, hekk kif illum tħabbru li fiequ 8 persuni oħra. Waqt il-bulettin mediku tal-lum is-Supretendent tas-Saħħa Pubblika, Charmaine Gauci, qalet li lbieraħ saru 972 swabs. Qalet li sal-lum saru 23,253 swab test. L-erba’ każijiet ġodda jinkludu tliet immigranti miċ-ċentru miftuħ ta’ Ħal Far, wieħed ta’ 28 sena mis-Sudan u tnejn mill-Bangladesh, wieħed ta’ 18 u l-ieħor ta’ 24 sena. S’issa t-total ta’ immigranti fiċ-ċentru miftuħ ta’ Ħal Far li huma pożittivi għall-Covid-19 huwa ta’ 35. Il-każ l-ieħor huwa ta’ Taljan ta’ 34 sena li beda bis-sintomi fl-14 t’April bis-sogħla, b’imnieħru mblukkat u b’telf ta’ xamm u ta’ tomgħa. Il-Professur Gauci qalet li dan it-Taljan kellu kuntatt ma’ persuna oħra li tħabbret ilbieraħ li hija pożittiva għall-virus. Qalet li dawn it-tnejn iltaqgħu flimkien fil-11 ta’ April. Qalet ukoll li l-awtoritajiet tas-saħħa qed isegwu persuna oħra li tgħix flimkien mat-Taljan. Is-Supretendent tas-Saħħa Pubblika qalet li mill-każijiet attivi, żewġ persuni għadhom jinżammu fit-taqsima tal-kura intensiva u l-kundizzjoni tagħhom hija stabbli. Sadanittant tista’ ssegwi l-konferenza tal-aħbarijiet hawn: Ara wkoll: L-aħħar tħejjijiet għal 44 sodda ġdida fl-ITU għall-Covid-19 Min hu obbligat joqgħod fi kwarantina? Qabel tiġi studjata l-immunità tal-poplu, irid jiġi studjat it-tagħmir "
2020-04-18,Bankiera jistaqsu kif se titħaddem l-iskema tal-Gvern fuq l-imgħax,https://www.tvm.com.mt/mt/news/bankiera-jistaqsu-kif-se-tithaddem-l-iskema-tal-gvern-fuq-l-imghax/,"L-Assoċjazzjoni Maltija tal-Bankiera (MBA) talbet li tkun infurmata kif se titħaddem l-iskema mħabbra mill-gvern nhar il-Ħamis li għadda, b’rabta ma’ sussidji fuq imgħaxijiet tas-self lil negozji milquta mill-COVID-19. L-MBA ċċarat li tilqa’ l-iskema u esprimiet il-ħeġġa tal-banek membri biex jikkollaboraw mal-awtoritajiet fl-implimentazzjoni ta’ dawn il-miżuri. Madanakollu l-MBA sostniet li d-dettalji u t-termini speċifiċi tal-iskema għadhom ma ġewx ikkomunikati lill-banek, li sadanittant qed jirċievu bosta mistoqsijiet dwar kif se taħdem l-iskema. Qalet li meta din l-informazzjoni tkun disponibbli, l-MBA u l-banek membri jkunu jistgħu jaġġornaw min-naħa tagħhom kif meħtieġ."
2020-04-18,"Mal-1,050 ħaddiema fiċ-ċentri ta’ ħarsien tat-tfal mhux se jitilfu xogħolhom",https://www.tvm.com.mt/mt/news/mal-1050-haddiema-fic-centri-ta-harsien-tat-tfal-mhux-se-jitilfu-xogholhom/,"Negozjati mal-assoċjazzjoni taċ-ċentri privati taċ-childcare wasslu biex il-ħaddiema kollha li jaħdmu f’childcare centres privati li huma fl-iskema taċ-childcare b’xejn, se jkollhom l-impjieg tagħhom sostnut. B’kollox hemm ‘l fuq minn 778 impjegat full-time u 269 impjegat part-time f’dawn iċ-ċentri. Dwar iċ-Ċentri ta’ Ħarsien tat-Tfal, fl-istqarrija tal-gvern inghad li l-ħaddiema kollha li jaħdmu f’childcare centres privati li huma fl-iskema taċ-childcare b’xejn, se jkollhom l-impjieg tagħhom sostnut. B’kollox hemm ‘l fuq minn 778 impjegat full-time u 269 impjegat part-time f’dawn iċ-ċentri. Il-gvern ħeġġeġ lil dawn iċ-ċentri biex jibqgħu jipprovdu servizzi u attivitajiet online u jżommu komunikazzjoni mal-ġenituri tat-tfal klijenti tagħhom. B’dan il-mod, il-pajjiż se jkollu wkoll assigurazzjoni li l-iskema taċ-childcare b’xejn tidħol lura fl-operat normali tagħha b’mod immedjat, hekk kif tgħaddi l-pandemija."
2020-04-18,Il-miżati tal-istudenti fl-iskejjel privati se jorħsu b’35%,https://www.tvm.com.mt/mt/news/il-mizati-tal-istudenti-fl-iskejjel-privati-se-jorhsu-b35/,"Il-Gvern ħabbar li laħaq ftehim ma’ skejjel privati biex il-miżati għall-istudenti jorħsu b’minimu ta’ 35% sakemm dawn mhumiex qed imorru l-iskola minħabba s-sitwazzjoni tal-Covid-19, u sostna li dawn mhumiex se jitilfu posthom fl-iskola. Fi stqarrija l-Ministeru għall-Edukazzjoni u x-Xogħol iċċara li l-miżati huma arranġament privat bejn il-ġenituri u l-iskejjel privati, u allura jekk tinħass il-ħtiega minn xi waħda mill-partijiet li jsiru xi reviżjonijiet, dan irid isir b’ taħditiet u qbil bejniethom. Il-Gvern żied li bis-saħħa tal-ftehim mal-Assoċjazzjoni tal-Iskejjel Indipendenti, l-edukaturi u l-ħaddiema kollha fl-iskejjel privati mhumiex f’riskju li jitilfu xogħolhom. B’kollox mal-iskejjel privati hemm jaħdmu ‘l fuq minn 900 impjegat full-time u ‘l fuq minn 180 impjegat part-time. Sadanittant, l-għalliema fi skejjel privati għandhom ikomplu joffru t-tagħlim b’mezzi diġitali bħal ma qed isir fl-iskejjel tal-Gvern u tal-Knisja. Fi stqarrija l-MUT qalet li tilqa’ b’sodisfazzjon il-ftehim milħuq dwar l-għajnuna mill-gvern lill-iskejjel indipendenti u l-familji li wliedhom jattendu f’dawn l-iskejjel. L-MUT qalet li tirrikonoxxi l-impenn tal-Gvern favur dan is-settur."
2020-04-18,"Donazzjoni ta’ 2,000 maskra u sanitizers għall-immigranti fi kwarantina obbligatorja",https://www.tvm.com.mt/mt/news/donazzjoni-ta-2000-maskra-u-sanitizers-ghall-immigranti-fi-kwarantina-obbligatorja/,"L-ambaxxata Franċiża f’Malta u l-ST MicroElectronics taw b’donazzjoni 2,000 maskra li jistgħu jintużaw aktar minn darba, u mal-100 litru ta’ sanitizers lill-immigranti li bħalissa qegħdin fuq kwarantina obbligatorja fiċ-ċentru miftuħ ta’ Ħal Far. Din id-donazzjoni hija waħda mill-miżuri li jittieħdu mill-Aġenzija għall-Ħarsien ta’ Persuni li jfittxu Ażil, l-AWAS, biex tnaqqas l-imxija tal-Covid-19 fiċ-ċentru miftuħ. L-Ambaxxatriċi Franċiża Brigitte Curmi tenniet l-impenn tal-Gvern Franċiż biex jibqa’ jgħin lil Malta fil-qasam tal-immigrazzjoni filwaqt li l-General Manager tal-STMicroElectronics Malta Ltd Laurent Filipozzi saħaq dwar il-ħtieġa li wieħed ikun reattiv, juri solidarjetà u jagħti l-appoġġ waqt din il-pandemija. Il-Kap Eżekuttiv tal-AWAS, Mauro Farrugia wera apprezzament għal din id-donazzjoni f’dan iż-żmien ta’ kriżi. "
2020-04-18,Fin-12.30pm – Is-Supretendent tas-Saħħa tħabbar il-każijiet ġodda ta’ Covid-19,https://www.tvm.com.mt/mt/news/fin-12-30pm-is-supretendent-tas-sahha-thabbar-il-kazijiet-godda-ta-covid-19/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-18,Tfal Maltin bid-Down Syndrome jingħaqdu biex iwasslu messaġġ,https://www.tvm.com.mt/mt/news/tfal-maltin-bid-down-syndrome-jinghaqdu-biex-iwasslu-messagg/,"Tfal Maltin bid-Down Syndrome ingħaqdu virtwalment f’ritratt wieħed biex flimkien iwasslu messaġġ lill-poplu. Permezz tal-inizjattiva koordinata mill-Assoċjazzjoni Maltija tad-Down Syndrome, 24 tifel u tifla, minn trabi sa 10 snin, pinġew kelma waħda kull wieħed bl-Ingliż, u bl-għajnuna tal-ġenituri ħadu ritratt magħha. Il-kelma ta’ kull wieħed u waħda minnhom ingħaqdet f’messaġġ ta’ kuraġġ li jgħid hekk: “Jekk jogħġobkom ibqgħu d-dar u żommu ruħkom siguri, ħalli meta dan kollu jgħaddi nkunu nistgħu nerġgħu naraw ix-xemx tielgħa flimkien.”"
2020-04-18,Ara: L-Għaqda Dinjija tas-Saħħa twissi dwar it-testijiet tal-antibodies għall-Covid-19,https://www.tvm.com.mt/mt/news/ara-l-ghaqda-dinjija-tas-sahha-twissi-dwar-it-testijiet-tal-antibodies-ghall-covid-19/,"L-Għaqda Dinjija tas-Saħħa esprimiet dubju dwar il-garanzija ta’ immunità li qed jingħad li jistgħu joffru t-testijiet dwar l-antibodies tal-coronavirus. Ħafna pajjiżi qed jużaw dawn it-testijiet fuq iċ-ċittadini tagħhom biex jaraw jekk persuna kellhiex il-Covid-19 u riżultat t’hekk tkun rabbiet ċertu livell ta’ immunità għall-infezzjoni, bil-għan li dawn in-nies imorru lura għax-xogħol u jerġgħu jibdew il-ħajja normali tagħhom. Esperti iżda qed jgħidu li dawn it-testijiet ma jistgħux jagħtu garanzija li xi ħadd se jkun protett milli jerġa’ jiġi nfettat mill-virus."
2020-04-18,‘Sibtek’ illum jissokta b’għadd ta’ kollegamenti ma’ aktar personalitajiet lokali,https://www.tvm.com.mt/mt/news/sibtek-illum-jissokta-bghadd-ta-kollegamenti-ma-aktar-personalitajiet-lokali/,"F’‘Sibtek’ illum, għadd ta’ personalitajiet Maltin u Għawdxin jgħidu tagħhom mill-ġdid, fosthom kantanti, preżentaturi, atturi u sportivi. Filwaqt li lkoll jinsabu ġewwa bħal kull wieħed u waħda minnha, Josmar se jitkixxef ftit fuq kif qed iqattgħu l-ħin tagħhom u x’xeħta għandha d-dar tagħhom. Fost l-oħrajn, il-personalitajiet jispjegaw kif ramaw darhom, xi stil għandhom għal qalbhom u x’rikordji ġemmgħu mal-milja taż-żmien. Minkejja ċ-ċirkostanzi, ‘Sibtek’ qed jibqa’ jixxandar b’tali mod li jibqa’ jżomm kumpanija lit-telespettaturi ta’ Television Malta u biex ikun ta’ spalla għall-pubbliku, anki f’dan il-mument straordinarju. ‘Sibtek’, illum fis-12.45 fuq Television Malta. "
2020-04-18,Illum tista’ tara l-kunċert speċjali One World: Together At Home,https://www.tvm.com.mt/mt/news/illum-tista-tara-l-kuncert-specjali-one-world-together-at-home/,"Kunċert speċjali ta’ tmien sigħat b’risq il-ħaddiema tas-saħħa li jinsabu fuq quddiem nett fil-ġlieda kontra Covid-19 se jkun jista’ jitgawda minn kulħadd madwar id-dinja llum. L-avveniment huwa organizzat minn Global Citizen u l-Għaqda Dinjija tas-Saħħa. Fi stqarrija, Global Citizen qalet li bħalissa ninsabu fiżikament ‘il bogħod u għalhekk huwa mportanti li ningħaqdu flimkien. Fil-kunċert One World: Together at Home li se jsir b’kollaborazzjoni ma’ Lady Gaga, jinkludi  aktar minn 100 artists li se jipparteċipaw minn djarhom fosthom Celine Dion, Elton John, Jennifer Lopez, Pharrell Williams, Taylor Swift, Michael Bublé, u Zucchero. Hemm diversi modi kif wieħed jista’ jara dan il-kunċert li se jixxandar fuq diversi pjattaformi fosthom YouTube. Għal aktar modi kif tista’ ssegwi dan il-kunċert ara hawn.    "
2020-04-18,Trump jiddefendi x’qal fuq Twitter dwar il-lockdowns,https://www.tvm.com.mt/mt/news/trump-jiddefendi-xqal-fuq-twitter-dwar-il-lockdowns/,"Il-President Amerikan Donald Trump iddefenda dak li qal fuq twitter fejn ta l-appoġġ lill-protesti li qed isiru f’għadd ta Stati Amerikani kontra il-miżuri li qed jordnaw lin-nies jibqgħu d-dar biex jiġi kkontrollat t-tixrija tal-COVID-19. Waqt konferenza tal-aħbarijiet, Trump qal li uħud mill-miżuri li ġew ordnati fl-istati ta’ Minnesota, Michigan u Virginia huma fi kliemu iebsin wisq. Fuq Twitter, Trump kiteb “EĦILSU MINNESOTA”, “EĦILSU MICHIGAN” u “EĦILSU VIRGINIA”. Uffiċjali tas-saħħa qalu li l-miżuri fosthom biex persuna toqgħod id-dar huma meħtieġa biex tonqos l-imxija tal-virus. Iżda d-dimostranti qed jgħidu li dawn il-miżuri qed iweġgħu liċ-ċittadini billi jillimitawlhom il-moviment u qed ifixklu l-attività ekonomika. Skont l-Università John Hopkins, li qed tiġbor l-istatistika dwar l-effetti tal-imxija fl-Istati Uniti, fl-aħħar 24 siegħa mietu 4,591 persuna mill-coronavirus, biż-żieda sinifikanti tkun ukoll għaliex bdew jiġu inklużi dawk li possibilment mietu bil-virus. L-Istati Uniti għandhom l-akbar ammont ta’ każi ta’ Covid-19 fid-dinja bi kważi 700,000 infezzjoni u aktar minn 36,000 mewt. Dimostrazzjonijiet isejħu għal tmiem tal-lockdown seħħew f’Michigan, f’Ohio, f’North Carolina, f’Minnesota, f’Utah, f’Virginia u f’Kentucky."
2020-04-17,Persuna waħda tinqabad tikser il-kwarantina obbligatorja,https://www.tvm.com.mt/mt/news/persuna-wahda-tinqabad-tikser-il-kwarantina-obbligatorja/,"Ħadd ma nstab fi gruppi ta’ aktar minn 3 persuni f’postijiet pubbliċi waqt ir-rondi li qed tagħmel il-Pulizija biex tassigura li ma jkunx hemm ġemgħat. Intant, persuna nstabet tikser il-kwarantina obbligatorja u ġiet immultata €3000. Fl-aħħar 24 siegħa saru 738 spezzjoni mill-forzi tal-ordni u l-awtoritajiet tas-saħħa. L-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet"
2020-04-17,Liema huma l-aktar lokalitajiet milquta mill-COVID-19?,https://www.tvm.com.mt/mt/news/liema-hu-l-aktar-lokalitajiet-milquta-mill-covid-19/,"Ħarsa lejn il-mappa tal-COVID-19 fil-gżejjer Maltin wara kważi ħames ġimgħat minn meta feġġ l-ewwel każ turi li l-imxija tal-Coronavirus waslet f’57 lokalità f’Malta u Għawdex. L-akbar konċentrazzjoni ta’ persuni infettati bil-virus tinsab fiċ-ċentru ta’ Malta fejn instabu 142 persuna bil-virus. Sa jumejn ilu Birżebbuġa kellha l-akbar numru ta’ persuni residenti fiha li kellhom il-virus. Madankollu ċ-ċifra tal-każi f’Birżebuġa tinkludi wkoll l-bosta każi li nstabu fiċ-ċentru miftuħ ta’ Ħal Far fejn sal-lum kellu aktar minn 34 każ. It-tieni lokalità bl-ogħla numru ta’ residenti li ħadu l-virus tinsab kważi f’tarf l-ieħor ta’ Malta għax San Pawl il-Baħar għandu 26 każ segwiet minn Tas-Sliema b’25 resident. Birkirkara, li għandha l-ikbar popolazzjoni f’Malta, irreġistrat 20każ pożittiv. F’Marsaskala, instabu 19-il persuna, filwaqt li fil-Mosta, li għandha t-tielet l-akbar popolazzjoni, ġew reġistrati 16-il każ. Ħal Qormi u San Ġiljan għandhom 13-il persuna kull wieħed, u fl-Imsida hemm erbatax. Fl-irħula ta’ Ħ’Attard u n-Naxxar għandhom 12-il persuna infetata kull wieħed. Il-bqija tal-lokalitajiet Maltin għandhom għaxar każi jew inqas. F’Malta, l-Imdina u f’Ħal Lija sal-Erbgha li għadda ma kellhom l-ebda resident li ġie infettat. Fl-14-il lokalità ta’ Ghawdex, 9 għandhom persuna jew aktar infettati bil-COVID-19 bl-akbar numru ta’ 5 fix Xagħra u erba’ każi oħra fil-Belt Victoria. Għajnsielem u n-Nadur għandhom tlett każi kull wieħed, filwaqt li fl-Għasri, Ta’ Kerċem, f’ta Sannat, ix-Xewkija u l-Qala nstabet persuna infettata f’kull lokalità. F’Kemmuna fejn hemm tliet resident biss, il-Covid 19 ma daħalx. L-awtoritajiet tas-saħħa spjegaw li t-trasmissjoni tal-virus mhux bilfors sar fil-lokalitajiet ta’ dawn ir-residenti."
2020-04-17,L-Għaqda Dinjija tas-Saħħa twissi li l-Afrika tista’ tkun l-epiċentru li jmiss tal-pandemija,https://www.tvm.com.mt/mt/news/l-ghaqda-dinjija-tas-sahha-twissi-li-l-afrika-tista-tkun-l-epicentru-li-jmiss-tal-pandemija/,"Iċ-ċifra globali tal-infezzjonijiet tal-pandemija qabżu ‘l fuq żewġ miljuni u mitt elf, f’mija u ħamsa u tmenin pajjiż. Il-Ġermanja ħabbret li rnexxielha tikkontrolla l-firxa tal-Covid 19, iżda r-Renju Unit rrapurtaw kważi 850 mwiet biex issa l-imwiet fl-isptarijiet Inglizi telgħu għal aktar minn 14,500. Iċ-Ċina rrevediet ċ-ċifri tal-imwiet f’Wuhan għal qrib l-erbat elef. L-Għaqda Dinjija tas-Saħħa wissiet li l-Afrika tista’ tkun l-epiċentru li jmiss tal-pandemija wara b’żieda qawwija ta’ każijiet rrapurtati din il-ġimgħa, fejn mietu elf ruħ, u l-infezzjonijiet telgħu għal 19,000. Fir-Renju Unit li estenda l-lockdown mietu fl-isptarijiet aktar minn 800 pazjent ieħor bil-kumplikazzjoni tal-Coroanvirus u s’issa mietu 14,500 fl-isptarijiet Ingliżi. Iċ-ċifra għadha mhix tinkludi l-anzjani li qed imutu fid-djar tal-anzjani jew fil-komunità. F’messaġġ, id-duka u d-dukessa ta’ Cambridge, il-Prinċep William u l-Prinċipessa Kate appellaw biex in-nies jieħdu ħsieb is-saħħa mentali tagħhom. Fi Spanja l-għadd ta’ mwiet reġa’ żdied u ġew rappurtati ħames mija u tmenin mewt Mindu bdiet il-pandemija, il-minġel tal-mewt tal-Coronavirus ħasad il-ħajja ta’ kważi, 19 500. Fil-pajjiżi komplew jiżdiedu l-każi ta’ infezzjonijiet minkejja l-lockdown u wħud mill-miżuri tiegħu bdew jiġu illaxkati dil-ġimgħa. Fl-Istati Uniti l-infezzjonijiet qabżu is-sitt mija u erba’ u ħamsin elf, filwaqt li l-imwiet qabżu t-tnejn u tletin elf. Il-President Donald Trump qal li f’xi stati se jnaqqas ir-restrizzjonijiet tal-lock down biex l-ekonomija Amerikana tibda tirpilja. Wara li l-President Trump implika li ċ-Ċina qed taħbi l-verità, il-belt ta’ Wuhan rrevediet iċ-ċifri tagħha u issa qed tgħid li f’Wuhan biss mietu erbat elef ruħ, żieda ta’ elf u tlett mija. L-uffiċjali tal-Gvern Ċiniż ċaħdu li qed jgħattu l-verità u attribwew iż-żieda fiċ-ċifri għal persuni li mietu barra l-isptarijiet. Il-President Franċiż Emanuel Macron wera tħassib kemm iċ-Ċina mexxiet tajjeb fil-kontroll tal-imxija. Qal li ma jifhimx kif iċ-ċifri tal-imwiet taċ-Ċina minn fejn beda l-virus kienu inqas minn tal-Istati Uniti. Fi Franza l-għadd ta’ mwiet qabżu t-tmintax -il elf u l-infezzjonijiet telgħu għal 141,000. Il-Ġermanja ħabbret li l-virus qiegħed taħt kontroll fejn skont iċ-ċifri jidher li kull persuna qed tinfetta inqas minn persuna oħra. Fil-Ġermanja mietu kważi erbat elef ruħ bil-virus minn 138,000 persuna li ħadu l-virus. Minkejja li ċ-ċifri ta’ mwiet u infezzjonijiet fil-kontinent Afrikan għadhom baxxi meta mqabbla mal-Ewropa u l-Istati Uniti, l-Għaqda Dinjija tas-Saħħa wissiet li l-Afrika tista’ tkun l-epiċentru l-ġdid tal-pandemija. Minn popolazzjoni li taqbeż il-biljun ruħ, fl-Afrika hemm dsatax -il elf każ ta’ infezzjoni u ftit inqas minn elf mietu bil-virus. L-aktar pajjizi milquta fl-Afrika huma l-Alġerija, l-Eġittu u l-Marokk."
2020-04-17,Ara: Omm bintu ċċaħħdu milli jara lit-tifla għal aktar minn xahar,https://www.tvm.com.mt/mt/news/ara-omm-bintu-ccahhdu-milli-jara-lit-tifla-ghal-aktar-minn-xahar/,"Il-Covid-19 ġab miegħu għadd ta’ sfidi li lkoll kellna nibdew inħabbtu wiċċna magħhom. Liema sfidi, fost l-oħrajn, laqtu b’mod speċjali lil dawk il-ġenituri li jrabbu ‘l uliedhom għal rashom. F’dan l-isfond, waqt ‘TVAM’ ġuvni stqarr li ilu ma jara lil bintu ‘l fuq minn xahar, hekk kif l-omm talbitu ma jżurhiex bil-għan li binthom ma tkun bl-ebda mod esposta għall-virus. Għaldaqstant, il-ġuvni qal li baqa’ jkellem lil bintu permezz tal-internet. Minkejja dan, issa li għadda ‘l fuq minn xahar mindu ltaqa’ ma’ bintu għall-aħħar darba, il-ġuvni qal li l-firda qed tibda tagħmel tagħha. Żied jgħid, li omm it-tifla kultant taqlagħlu qalbu biex jgħid kelmtejn mat-tifla. Liema sitwazzjoni, wasslitu biex jirrikorri għall-għajnuna medika. Fid-dawl ta’ dak li għadda minnu, il-ġuvni appella biex il-ġenituri li qed jgħixu l-istess sitwazzjoni tiegħu ma jiħdux vantaġġ minn dan il-perjodu biex jaljenaw ‘l uliedhom mill-ġenitur l-ieħor. Dalgħodu wkoll, Dr Ivan Sammut, Deputat Dekan u Lettur fil-Fakultà tal-Liġi fl-Università ta’ Malta qal li r-realtà ta’ dan il-ġuvni mhi xejn ġdid u li huwa minnu li każijiet ta’ din ix-xorta f’dawn il-jiem żdiedu bil-bosta. Dr Sammut spjega li l-kuntratt u d-digrieti kollha għadhom jgħoddu. B’hekk, jekk ġenitur ma jimxix magħhom, dak li jkun għandu kull dritt jagħmel rapport l-għassa. Dr Sammut qal li barra minn hekk jista’ jsir rikors bit-tama li l-każ jgħaddi f’idejn il-Qorti, anki jekk f’dawn il-jiem ir-rikorsi li qed jintlaqgħu tgħoddhom fuq subgħajk."
2020-04-17,Lezzjonijiet online b’xejn lill-edukaturi u lill-ġenituri; jirreaġixxi l-Partit Nazzjonalista,https://www.tvm.com.mt/mt/news/lezzjonijiet-online-bxejn-lill-edukaturi-u-lill-genituri/,"Il-Ministeru tal-Edukazzjoni ħabbar li se jibdew lezzjonijiet online b’xejn lill-edukaturi u lill-ġenituri. Waqt li nieda din l-inizjattiva mill-Istitut tal-Edukazzjoni, il-Ministru Owen Bonnici qal li diversi kumpaniji tal-IT u anke individwi avviċinaw lill-Ministeru biex isellfu jew jagħtu kompjuters lit-tfal biex ikomplu bil-vjaġġ edukattiv tagħhom minn darhom stess. L-istitut għall-edukazzjoni ħabbar li se jibdew lezzjonijiet online b’xejn lill-edukaturi u l-ġenituri. Is-Segretarju Permanenti fil-Ministeru tal-Edukazzjoni Frank Fabri, qal li din hija ħolqa oħra fil-katina ta’ servizzi edukattivi online minħabba l-pandemija. Il-Kap tal-Istitut tal-Edukazzjoni, Joanne Grima, spjegat li dawn il-lezzjonijiet għall-edukaturi jservu biex itejbu l-kompetenzi tagħhom filwaqt li javvanzaw fil-karriera tagħhom. Hija qalet li bejn April u Ġunju ser isiru 17-il lezzjoni. It-tieni sett ta’ lezzjonijiet huwa immirat għall-ġenituri biex jgħinnu lill-uliedhom fit-tagħlim. B’kollox se jkun hemm 41 lezzjoni bejn April u Ġunju. Il-Ministru għall-Edukazzjoni Owen Bonnici qal li sar sforz kbir biex l-edukazzjoni tgħaddi online minħabba li kellhom jingħalqu l-iskejjel u l-istituzzjonijiet edukattivi. Qal li l-edukaturi f’din is-sitwazzjoni fehmu l-bżonn li jagħmlu l-lezzjonijiet online. Il-Ministru Bonnici wera sodisfazzjon li diversi kumpaniji u individwi wieġbu għall-appell tiegħu biex jipprovdu kompjuters lil tfal li m’għandhomx wieħed id-dar biex ikomplu bil-lezzjonijiet tagħhom. Mistoqsi dwar il-miżati li jitħallsu fl-iskejjel tal-Knisja u dawk privati, il-Ministru Bonnici qal li għaddejjin taħdidiet bejn il-Gvern u dawn l-iskejjel biex ikun hemm ftehim fuq it-triq ‘il quddiem fejn jidħlu l-impjegati u l-miżati tal-ġenituri. Il-Partit Nazzjonalista f’reazzjoni mill-kelliem għall-edukazzjoni Clyde Pule qal fi stqarrija li l-lezzjonijiet li tħabbru mill-istitut tal-edukazzjoni huma prova li l-Gvern ma kienx imħejji bi strateġija ta’ e-learning. Is-sur Puli qal li għalhekk qed ibatu l-istudenti Maltin u Għawdxin. Il-kelliem qal li l-għalliema u l-ġenituri jafu sew bin-nuqqqsijiet li qed ikollhom jiffaċċjaw minħabba nuqqas t’ippjanar fit-tul min-naħa tal-Gvern. B’referenza għall-istqarrija tal-Oppożizzjoni dwar l-istrateġija għall-e-Learning, il-Ministeru għall-Edukazzjoni u x-Xogħol qal li jinnota b’dispjaċir in-nuqqas ta’ apprezzament li l-Oppożizzjoni reġgħet uriet lejn il-ħidma u l-investiment li sar u li qed isir fis-settur edukattiv, inkluż f’dak diġitali.Spjega li matul l-aħħar snin, il-Ministeru investa miljuni ta’ ewro fi pjattaformi diġitali inklużi għat-tagħlim mil-livell primarju sa dak terzjarju, inklużi fl-MCAST u fl-Università ta’ Malta, f’interactive whiteboards u f’all-in-one computers f’kull klassi tal-iskejjel kollha tal-Istat, u f’tablets għat-tfal kollha tar-raba’, tal-ħames u tas-sitt sena tal-primarja. Spjega li t-taħriġ tal-edukaturi jingħata kull sena u bis-saħħa tal-ftehim settorali l-ġdid, ingħata valur ogħla peress li kull min irid, jista’ jipprogressa minn skala għal oħra f’sitt snin minflok fi tmienja jekk ikompli jitħarreġ."
2020-04-17,"10 każijiet ġodda  ta’ Covid-19 f’Malta, Ifiqu 9 persuni oħra",https://www.tvm.com.mt/mt/news/10-kazijiet-godda-ta-covid-19-fmalta-ifiqu-9-persuni-ohra/,"Illum tħabbru 10 każijiet ġodda ta’ Covid-19 f’Malta biex issa l-ammont totali ta’ infezzjonijiet tela’ għal 422 każ. Is-Supretendent tas-Saħħa Pubblika, Charmaine Gauci, qalet li fiequ 9 persuni oħra. B’hekk it-total ta’ nies mfejqa issa tela’ għal 91. Kompliet tgħid li b’hekk bħalissa għandna 328 pazjent li għadhom bil-Covid-19. Is-Supretendent tas-Saħħa Pubblika, Charmaine Gauci, qalet li lbieraħ saru 1090 swabs b’328 każ għadhom attivi. Fost l-infettati hemm tfalja li ġet mill-Ingliterra li bdiet bis-sintomi ftit wara li kienet fi kwarantina. Dan il-każ baqa’ contained u sar il-contact tracing fuq it-titjira li kienet fuqha din it-tfajla. Raġel mill-Kolombja ta’ 36 sena li jgħix f’Malta wkoll ħareġ bil-Covid-19. Huwa ppreżenta s-sintomi ta’ deni u sogħla. L-awtoritajiet qed iżommu kuntatti ma’ 2 min-nies li jgħixu flimkien ma’ dan il-persuna. Ragel Ingliż ta’ 35 sena li jgħix Malta ħareġ pożittiv għall-virus. Huwa kellu sogħla u ħadem bit-teleworking u għalhekk ma jidherx li kien hemm aktar espozizzjoni.  4 membri minn tal-familja qed iżommu kuntatt mal-awtoritajiet. Raġel min-Nepal t’ 29 li jgħix f’Malta huwa wieħed mill-10 każijiet ġodda. Dan kien kuntatt ta’ każ ieħor li jifforma parti minn cluster ta’ 3. Raġel Malti ta’ 61 sena ħareġ pożittiv għall-Coronavirus wara li ħass griżmejh u sarlu t-test. Malti ta’ 24 sena beda b’sintomi ta’ uġigħ ta’ ras. Huwa kien mar ftit għax-xogħol u ma tantx dam għalhekk ma kellux espożizzjoni. Qed isir contact tracing ta’ xi ftit peruni filwaqt li 2 mebri tal-familja qed jiġu investigati. Maltija ta’ 29 sena li hija carer f’San Vincenz de Paule kellha kuntatt ma’ pazjenta u ħarġet bil-Covid-19. Hija kienet diġà fi kwarantina u ħarġet pożittiva għall-virus. Tnejn mill-istaff mill-istess post s’issa ħarġu pożittivi għall-virus u kienu diġà tpoġġew fi kwarantina. 3 irġiel mis-Sudan li jgħixu fiċ-ċentru ta’ Ħal Far instabu bil-Covid-19. F’dan il-każ, fil-post ġiet infurzata l-kwarantina mill-ewwel. Saru 20 test ieħor u bis-saħħa t’hekk ħarġu 3 pożittivi kollha. S’issa minn Ħal Far ħarġu 34 każ pożittiv. Il-kwarantina f’dan il-każ ġiet estiza minħabba sors ta’ infezzjoni li baqgħet għaddejja biex tinżamm taħt kontroll is-sitwazzjoni. Il-Professur Charmaine Gauci qalet li n-numru ta’ każijiet kuljum s’issa jidhru pjuttost ftit li qed titqies bħala ħaġa tajba. Hija qalet li dan huwa kollu sforz tal-ħidma li qed issir kif ukoll il-koperazzjoni tal-pubbliku. L-għan ewlieni tal-awtoritajiet għas-saħħa huwa li jitnaqqsu n-nies bl-infezzjoni."
2020-04-17,Jiġi estiż il-perjodu ta’ kwarantina fiċ-ċentru ta’ Ħal Far,https://www.tvm.com.mt/mt/news/jigi-estiz-il-perjodu-ta-kwarantina-fic-centru-ta-hal-far/,"Il-Ministeri tas-Saħħa u tal-Intern ħabbru fi stqarrija li l-kwarantina fiċ-ċentru miftuħ ta’ Ħal Far se tkun estiża għal erbatax-il jum ieħor mill-aħħar data li fiha jinstab resident pożittiv għal COVID-19. Il-kwarantina f’dan iċ-ċentru kienet tħabbret fil-5 ta’ April wara li nstabu diversi residenti li kellhom il-coronavirus. Fi stqarrija tal-gvern intqal li din id-deċiżjoni ttieħdet fuq ordni tas-Supretendent tas-Saħħa Pubblika wara li fiċ-ċentru nstabu numru ta’ persuni oħra pożittivi għal COVID-19. Żiedet tgħid li r-residenti li nstabu pożittivi għal virus qed jingħataw kura f’ċentru mediku mmexxi mis-Soċjetà Maltija tas-Salib l-Aħmar f’binja viċin l-istess ċentru. Barra minhekk f’parti oħra taċ-ċentru li wkoll hija amminsitrata mis-Soċjetà tas-Salib l-Aħmar qed jinżammu persuni li jkun sarilhom swab test jew ikollhom il-ħtieġa li jinżammu iżolati minn persuni oħra. Fl-istqarrija ntqal ukoll l-Aġenzija għall-Ħarsien tal-Persuni li Jfittxu l-Ażil li tmexxi dan iċ-ċentru qed tieħu miżuri sabiex tiffaċilita l-ħajja tar-residenti li jinsabu fi kwarantina. Intant f’konferenza tal-aħbarijiet, is-Supretendent tas-Saħħa, Charmaine Gauci qalet li llum instabu 3 każijiet ġodda fiċ-Ċentru tal-Ħal Far. Żiedet tgħid li s’issa minn Ħal Far ħarġu 34 każ pożittiv. "
2020-04-17,72 anzjan trasferiti mir-Residenza Sant’Anna għal lukanda fir-Rabat,https://www.tvm.com.mt/mt/news/72-anzjan-trasferiti-mir-residenza-santanna-ghal-lukanda-fir-rabat/,"Steward Health Care qalet li 72 anzjan mir-Residenza Sant’Anna fl-Isptar Ġenerali t’Għawdex ġew trasferiti għad-Downtown Hotel fir-Rabat stess. Huma ġew trasferiti flimkien mal-impjegati tar-residenza. Fi stqarrija, Steward qalet li l-lukanda kienet disponibbli tliet ġimgħat ilu permezz ta’ koperazzjoni mal-Ministeru għal Għawdex. Il-lukanda ġiet diżinfettata darbtejn f’temp ta’ 24 siegħa, u ġie spjegat li ttieħdu miżuri ta’ kontroll sabiex jiġu salvagwardjati r-residenti u l-impjegati. Intqal li l-Isptar Ġenerali t’Għawdex kien diġà illibera 41 sodda għall-pazjenti tal-coronavirus u li bir-Residenza Sant’Anna vojta, issa se jkun hemm 80 sodda disponibbli. Dan ifisser li t-total ta’ sodod għal pazjenti bil-coronavirus se jkun ta’ madwar 120. Dwar il-lukanda, Steward qalet li matul dawn it-tliet ġimgħat saru għadd ta’ tibdiliet fil-faċilità, sabiex din takkomoda l-bżonnijiet tar-residenti anzjani, fosthom ta’ sodod motorizzati u apparat ieħor ta’ mobbiltà, sistemi biex l-anzjani jċemplu lill-infermiera, maħżen għall-apparat kliniku, u kmamar fejn jinħaslu u jbiddlu l-impjegati. Ġie spjegat li l-parti t’isfel tal-lukanda nbidel f’żona fejn jieklu u jqattgħu l-ħin liberu tagħhom ir-residenti, u anke kappella. Il-kmamar għall-pazjenti huma mqassma f’żewġ sulari, inklużi kmamar ta’ trattament u kmamar fejn jintrefgħu l-lożor f’kull sular. Il-kmamar tal-pazjenti għandhom żewġ sodod, televixin u kamra tal-banju."
2020-04-17,Il-Covid-19 jisfratta l-iskeda televiżiva – għadd ta’ programmi ma jistgħux ikomplu,https://www.tvm.com.mt/mt/news/il-covid-19-jisfratta-l-iskeda-televiziva-ghadd-ta-programmi-ma-jistghux-ikomplu/,"Il-Covid-19 ilkoll bidlilna ħajjitna mil-lejl għan-nhar. Ma ħafirha ‘l ħadd. Saħansitra, anki għadd ta’ programmi televiżivi ġew daharhom mal-ħajt peress li minħabba ċ-ċirkostanzi straordinarji l-ġbid li kien għadu jrid isir baqa’ ma sarx. Fost il-produzzjonijiet li ntlaqtu ġmielu, ‘L-Għarusa’, li madwar xahar ilu tħabbar li frott iċ-ċirkostanzi tal-mument it-teledramm tant għal qalb il-Maltin u l-Għawdxin ma setax jissokta bl-aħħar tliet episodji tas-sensiela. ‘Sorelle’, teledramm daqstant ieħor segwit, baqa’ taħtha wkoll hekk kif din il-ġimgħa kellu jieqaf. Min-naħa l-oħra, is-segwaċi ta’ ‘F’Ġieħ l-Imħabba’ jistgħu jikkonslaw xi ftit peress li jonqos episodju ieħor x’jixxandar għas-sensiela qabel ma tieqaf. Lil hinn mit-teledrammi, għadd ta’ programmi oħra li jixxandru bl-udjenza fl-istudjo, bħal ‘Ħadd Għalik’, ser ibidel il-format tiegħu, u ser nibdew naraw biċċiet minn Ħadd Għalik ta’ snin ilu. Għal programmi oħra, bħal ‘Niskata’, ‘Illum ma’ Steph’ u ‘TVAM’, kollox baqa’ miexi ħarir, jew kważi, hekk kif permezz ta’ għadd ta’ kollegamenti bl-internet mal-mistiedna tagħhom ta’ kuljum xorta waħda qed ikunu jistgħu jixxandru. Illum ma’ Steph bidlet ukoll il-lok minn fejn qed issir il-programm għaliex qiegħed ikun imxandar mid-dar tagħha F’dan l-isfond, anki l-programmi sportivi qed jirnexxilhom iħejju programm ta’ nofs siegħa kuljum, minkejja li l-virus ġab lis-settur sportiv għarkupptejh. Fid-dawl tal-limitazzjonijiet li ġabu magħhom iċ-ċirkostanzi li ninsabu fihom, fil-jiem li ġejjin l-iskeda televiżiva ta’ Television Malta ser tkun qed titkattar b’għadd ta’ programmi mill-Arkivji kif ukoll bi produzzjonijiet oħra ġodda għalkollox."
2020-04-17,Tqassmu f’aktar minn €5 m f’pagamenti għall-ħaddiema – l-ALPA tirreaġixxi għall-kumment tal-Ministru Schembri,https://www.tvm.com.mt/mt/news/il-gvern-se-jkun-qed-jghin-lill-familji-u-negozji-maltin-il-ministru-schembri/,"Il-Malta Enteprise rċeviet kważi 17,000 applikazzjoni mis-sidien ta’ negozji biex il-Gvern iħallas sa tmien mitt ewro fix-xahar tal-pagi tal-ħaddiema tagħhom bil-għan li ma jintilfux impjiegi minħabba l-pandemija. Il-Malta tal-Ekonomija Silvio Schembri ħabbar li diġà tqassmu aktar minn ħames miljun ewro waqt li l-Malta Enterprise qed tkompli tipproċessa aktar applikazzjonijiet. Dwar l-Air Malta, il-Ministru Schembri qal li l-Gvern mhux ser jippermetti grupp żgħir ta’ nies jaħtfu lil Air Malta. Iddikjara ser jittieħdu d-deċiżjonijiet, iebsa kemm huma iebsa, biex il-kumpanija tibqa’ ttir. 16,970 azjenda u self employed minn firxa ta’ attività ekonomika applikaw mal-Malta Enterprise għall-għajnuna mill-pakkett finanzjarju li tħabbar mill-Gvern biex ma jintilfux l-impjiegi kawża tal-COVID-19. F’aġġornament dwar l-iskemi ta’ għajnuna li qed jitħaddmu mill-Malta Enterprise, il-Ministru tal-Ekonomija Silvio Schembri, qal li l-applikazzjonijiet mill-intrapriżi jkopru kważi 77,000 ħaddiem li l-Gvern ser ikun qed iħallas il-pagi tagħhom sa tmien mitt ewro fix-xahar għall-ħaddiema full time u 500 ewro għal ħaddiema part time. Spjega li hemm ukoll għajnuna supplimentari oħra għal leave tal-kwarantina fis-settur privat sa 320 ewro lil ħaddiema li jkunu ordnati jagħmlu kwarantina. Il-Ministru Schembri qal li l-pagamenti ta’ dawn l-iskemi ser jibdew il-ġimgħa u jkopru sal-aħħar tax-xahar. Il-Kap Eżekuttiv ta’ Malta Enteprise, Kurt Farrugia, qal li l-Aġenzija rċeviet 298 applikazzjoni għall-iskema t’għajnuna ta’ teleworking u1,298 applikazzjoni għal leave ta’ kwarantina. Mistoqsi dwar l-Air Malta fejn il-piloti ma aċċettawx l-offerta tal-paga soċjali ta’ 1,200 ewro fix-xahar, il-Ministru Schembri qal li huwa inaċettabbli li sezzjoni partikolari tipprova tiddetta l-mod kif timxi kumpanija u mhux ser tinżel għarkupptejha quddiem numru żgħir ta’ nies. “L-Air Malta mhix responsabbli biss lejn il-piloti. L-Air Malta hija responsabbli lejn firxa akbar ta’ ħaddiema, iżda iktar u iktar lejn il-pajjiż. Mhux ser nippremetti individwi partikolari jagħmlu hijack tal-Air Malta jew b’xi mod jagħmlu l-Air Malta tagħhom. L-Air Malta hija tal-pajjiż, u d-deċiżjonijiet li sfortuntament ikollna nieħdu ser ikunu qed jittieħdu.” Il-Ministru Schembri qal li hemm piloti u membri tal-cabin crew li kkunttjawh u qalulu li ma jaqblux mal-pożizzjoni tal-union li tirrifjuta l-paga soċjali ta’ 1,200 ewro. Huwa qal li x-xenarju fid-dinji tal-avjazzjoni nbidel kawża tal-pandemija u l-linji tal-ajru, inkluż l-Air Malta, iridu jbiddlu l-istrateġiji tal-operat. Qal li studju mill-Parlament Ewropew wera li jekk l-Air Malta ma tadattax, tkun f’riskju li tinbelgħa mir-RyanAir u s-sussdijara tagħha l-Malta Air. B’reazzjoni, il-Union tal-Piloti l-ALPA qalet li l-Air Malta qed tisfrutta l-pandemija temporanja biex timmina l-ftehim kollettiv iffirmat bejn il-union u l-kumpanija ftit inqas minn sentejn ilu. Qalet li ġiet iffaċċjata bi pjan deċiż għar-ristrutturar tal-kumpanija mingħajr konsultazzjoni.  "
2020-04-17,Fin-12:30 – Is-Supretendent għas-Saħħa tindirizza konferenza stampa dwar il-Covid-19,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-il-covid-19-2/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta"
2020-04-17,Trump bi pjan biex l-Istati Amerikani jiftħu l-ekonomiji mill-ġdid b’mod gradwali,https://www.tvm.com.mt/mt/news/trump-bi-pjan-biex-l-istati-amerikani-jifthu-l-ekonomiji-mill-gdid-bmod-gradwali/,"Waqt li l-Coronavirus qed tkompli tinfirex fl-Istati Uniti, il-President Donald Trump qal lill-gvernaturi biex jiftħu l-ekonomiji b’mod gradwali fix-xhur li ġejjin. Il-linji gwida għal “Opening up America Again” huma mifruxa fuq tliet fażijiet biex l-istati jneħħu l-lockdown b’mod gradwali. Skont l-aħħar ċifri, l-Istati Uniti għandhom aktar minn 675,000 każ konfermat u aktar minn 34,000 tilfu ħajjithom kawża tal-pandemija."
2020-04-17,Jingħalqu temporanjament 5 fergħat bil-għan li titnaqqas l-imxija tal-Covid-19,https://www.tvm.com.mt/mt/news/jinghalqu-temporanjament-5-ferghat-bil-ghan-li-titnaqqas-l-imxija-tal-covid-19/,"Mit-Tnejn 20 ta’ April se jingħalqu b’mod temporanju ħames fergħat tal-BOV. Fl-aħħar sforzi tiegħu bil-għan li jitnaqqas it-tixrid tal-COVID-19, il-Bank of Valletta se jagħlaq temporanjament numru ta’ fergħat biex inaqqas il-kuntatt dirett. Il-fergħat li qed jingħalqu temporanjament huma dawk li jinsabu f’Birżebbuġa, il-Ħamrun, Ħal Luqa, Tas-Sliema u l-Mellieħa. Sadanittant, 28 fergħa u aġenzija tal-Bank se jibqgħu miftuħin għall-pubbliku madwar Malta u Għawdex. Il-Bank qal li l-ATMs u l-faċilitajiet tan-Nightsafe Deposits li jinsabu mal-fergħat magħluqa se jibqgħu joperaw b’mod normali. Ġbid u depożiti ta’ flus u ċekkijiet jistgħu jsiru permezz tal-ATMs, filwaqt li pagamenti jistgħu jsiru permezz tal-BOV Cards, BOV Pay jew BOV Mobile to Mobile Payments. Il-BOV Internet Banking u l-BOV Mobile jistgħu jintużaw għal pagamenti u ħtiġijiet bankarji oħra. Għall-ħtiġijiet bankarji oħra, il-klijenti qed jintalbu jirrikorru għġall-mezzi tal-email u telefonati. Riċentement, il-Bank of Valletta introduċa inizjattivi biex jiżgura li l-anzjani u l-persuni vulnerabbli jkunu jistgħu jkomplu jaqdu l-bonnijiet bankarji tagħhom mid-dar, permezz tal-assistenza ta’ persuni ta’ fiduċja. Dawk li għandhom bżonn ta’ servizzi bankarji oħra jistgħu jibagħtu email fuq [email protected] u jipprovdu t-tip ta’ servizz li jeħtieġu, in-numru tal-mobile tagħhom, in-numru tal-Karta tal-Identità u l-fergħa fejn normalment jinqdew. Wieħed jistaa’ wkoll iċempel fuq +356 2275 3500 (mit-Tnejn sal-Ġimgħa mit-8am sal-4pm). Dawn imbagħad jiġu kkuntattjati minn rappreżentant tal-Fergħa u jingħataw l-għajnuna meħtieġa. Dawk li jirrikjedu aċċess għall-Safe Deposit Locker li jinsabu fil-fergħat imsemmija hawn fuq, jistgħu jagħmlu appuntament bl-email jew telefonata. Il-Fergħat tal-BOV li ġejjin huma miftuħa mid-9 ta’ filgħodu sa 12 (nofsinhar) mit-Tnejn sal- Ġimgħa: Malta – Ħ’Attard, Balluta, Birkirkara, Buġibba, il-Furjana, il-Gżira, Marsa, Marsaskala, Mosta, Mqabba, Naxxar, Paola, Rabat, San Ġwann, San Pawl Il-Baħar, Santa Venera, Is-Siġġiewi, San Ġiljan, Tal-Ibraġ, Valletta , Żabbar, Żebbug, Żejtun, Żurrieq Għawdex – Rabat, Xagħra, Sannat, Nadur Aktar informazzjoni u aġġornamenti tal-BOV fuq COVID-19 jistgħu jinstabu fuq https://bov.com/content/covid-19-bov-updates."
2020-04-17,Joqtlu l-mikrobi… il-pandemija qed tħabbat sew lid-Dipartiment  tal-Protezzjoni Ċivili,https://www.tvm.com.mt/mt/news/joqtlu-l-mikrobi-il-pandemija-qed-thabbat-sew-lid-dipartiment-tal-protezzjoni-civili/,"Kaġun tal-pandemija, id-Dipartiment tal-Protezzjoni Ċivili kellu jadatta għal responsabiltajiet ġodda waqt li ħa wkoll prekawzjonijiet biex iħares is-saħħa u s-sigurtà tar-riżorsi umani tiegħu. Fit-taqsima marittima tad-Dipartiment tal-Protezzjoni Ċivili, segwejna il-proċess ta’ dikontaminazzjoni malli żewġ uffiċjali temmew ħidma fuq każ ta’ COVID-19. L-inġinier Albert Tabone qal li fil-vetturi qed tintuża kimika b’70 fil-mija tat-taħlita magħmula mill-alcohol biex teqred il-virus. Spjega li l-ħaddiema li jmissu ma’ postijiet possibilment nfettati iridu jsegwu proċeduri dwar l-użu tal-ilbies protettiv. “Jinħaslu qabel jidħlu fil-karozza, kif jaslu hawn, il-karozza jieħdu ħsieba nies oħra lebsin ilbies protettiv, u dawk in-nies li jkunu ħadmu immorru fid-decom tents fejn jinħaslu għal darba, darbtejn u jkollhom il-ħwejjeg tagħhom jistennewhom biex jilbsu,” spjega l-Inġinier Albert Tabone. Id-Direttur tad-Dipartiment tal-Protezzjoni Ċivili Emmanuel Psaila qal li fl-aħħar xahar wettqu dikontaminazzjoni ta’ 32 post, fosthom għasses tal-pulizija u binjiet ta’ awtoritajiet, u 115-il vettura. Id-dikontaminazzjoni tal-vetturi qed issir ukoll f’Għawdex u f’Ħal Far. Il-kap tal-operat Anthony Pisani qal li l-ħidma fl-istazzjon ta’ Ħal Far hi differenti minn dik tal-Marsa. “Waqt li l-maritime qed jużaw kimika aggressiva biex toqtol il-mikrobu, hawnhekk nużaw waħda inqas aggressiva minn hemm. Hawn jiġu karozzi li jagħmlu inspections, imorru jagħmlu il-visits,” qal il-Kap tal-Operat Anthony Pisani. Id-Direttur qal li fl-aħħar xahar ġew imħarrġa mat-800 uffiċjal li jistà jkollhom kuntatt dirett ma’ nies bil-Coronavirus. “Dan hu taħriġ, l-iktar dwar personal protective equipment kif jintlibes u kif tħossok aktar sikur. Qed nagħmlu lill-ħaddiema tagħna, membri tal-forzi dixxiplinarji, membri mid-dipartiment tas-saħħa u nies oħra involuti f’din il-materja,” qal id-Direttur tad-Dipartiment tal-Protezzjoni Ċivili, Emmanuel Psaila. Is-Sur Psaila qal li l-uffiċjali tal-protezzjoni ċivili qed jassistu lill-pulizija u lid-dipartiment tas-saħħa fl-ispezzjonijiet fuq min hu obbligat isegwi l-kwarantina. Spjega li f’din l-emergenza, d-dipartiment ikkonverta tlett postijiet fi stazzjonijiet tat-tifi tan-nar temporanji. Qal li dan sar fost oħrajn bħala prekawzjoni biex jekk ifeġġ każ ta’ COVID-19 fost il-ħaddiema, ikun imnaqqas l-impatt tal-kwanrantia fuq ir-riżorsi umani tad-dipartiment."
2020-04-16,Ara: Malta tista’ terħi wħud mill-miżuri fil-ġimgħat li ġejjin – Il-Ministru Chris Fearne,https://www.tvm.com.mt/mt/news/ara-malta-tista-terhi-uhud-mill-mizuri-fil-gimghat-li-gejjin-il-ministru-chris-fearne/,"Id-Deputat Prim Ministru u Ministru għas-Saħħa Chris Fearne qal li fil-ġimgħat li ġejjin Malta tista’ tibda terħi wħud mill-miżuri restrittivi jekk l-ammont ta’ infezzjonijiet ġodda tal-Covid-19, jibqgħu baxxi. Dr Fearne qal dan waqt il-programm Xtra li xxandar fuq Television Malta l-Ħamis filgħaxija. Huwa qal li fl-aħħar ġimgħat l-ammont ta’ infezzjonijiet ġodda kien baxx u dan huwa nkoraġġanti iżda saħaq li huma n-nies li jridu jkomplu jsegwu r-rakkomandazzjonijiet sabiex inaqqsu l-firxi tal-virus. Dr Fearne qal li bħalissa l-Gvern jinsab għaddej bi studji intensivi biex jara l-impatt tal-miżuri li hemm fis-seħħ u x’effett jista’ jkun hemm fuq l-imxija tal-virus jekk jitneħħew. Wissa li jekk jerġgħu jibdew jiżdiedu l-każijiet ġodda ta’ Covid-19, il-Gvern jerġa’ jimponi r-restrizzjonijiet."
2020-04-16,Il-post fejn jgħixu ħafna Maltin fi New York meqjus l-epiċentru tal-pandemija,https://www.tvm.com.mt/mt/news/il-post-fejn-jghixu-hafna-maltin-fi-new-york-meqjus-l-epicentru-tal-pandemija/,"Is-sireni tal-ambulanzi fl-aħħar xahar ħadu post il-mużika u l-istorbju ġġenerat min-nies, li bi nhar u bil-lejl ma kinux jieqfu fi New York. New York – imlaqqma l-belt li ma torqod qatt – tinsab fil-qalba tal-kriżi dinjija tal-COVID-19. F’din il-belt biss hu stmat li aktar minn għaxart elef persuna mietu kawża tal-virus. Iċ-Ċentru tal-Maltin fi Queens fi New York għalaq il-bibien tiegħu u ppospona l-attivitajiet li kellu ppjanati minħabba l-pandemija tal-coronavirus. Il-belt ta’ New York hija fost l-agħar milquta fl-Istati Uniti b’aktar minn għaxart elef persuna li mietu kawża tal-COVID-19. Queens, fejn tgħix parti kbira tal-komunità Maltija, qed titqies bħala l-epiċentru tal-każijiet tal-coronavirus fil-belt ta’ New York. Carmen Debono, bint emigranti Maltin fi New York, spjegat li għalkemm il-Maltin ma jistgħux jiltaqgħu fiċ-ċentru, qed iżommu l-kuntatt permezz tal-media soċjali. “It is sad because the Maltese Centre was a place that offered Maltese people and people of Maltese descent a come together and have a place of comfort and something familiar to them in such a big city. And unfortunately, this occurred in one of our busiest months at the Maltese Centre. In March we usually have an event called Lejla Maltija and it is one of our biggest events in the whole year and it brings so many people.” Żiedet tgħid li hi personali ma tafx b’Maltin li ġew infettati imma hemm Maltin, li x-xogħol tagħhom huwa meqjus bħala essenzjali f’din il-pandemija. “We do have people who are working on the frontlines in healthcare and we have people in the Maltese community who are in the building industry you know who work as doormen or porters or property managers and superintendents and they have to work. They are considered essential workers.” Carmen Debono spjegat kif il-ħajja mgħaġġla, li hi timbru tal-belt ta’ New York, ikkalmat f’daqqa fit-23 ta’ Marzu meta daħlu fis-seħħ numru ta’ restrizzjonijiet, inkluż l-għeluq ta’ ħwienet u servizzi li mhumiex essenzjali. “It was quite surreal to see that Monday, where nobody was on the sidewalk, nobody was doing their morning routine heading to work, no rush hour. It was quite surreal and it was also humbling and amazing to seeing how people obeyed that order and disciplined themselves.” Hija rrimarkat li l-maġġoranza tar-residenti fi New York jidher li qed jobdu d-direttivi. Spjegat li fi New York, jistgħu joħorġu għal passiġata żgħira jew biex jixtru l- bżonnijiet, iżda b’restrizzjonijiet. “If you go to a supermarket there will be a line outside with, you know, tape on the sidewalk to make sure everybody is keeping their distance and that the markets do not get overcrowded.” Carmen Debono faħħret lill-Ambaxxatur Malti fl-Istati Uniti, Keith Azzopardi, u lill-Kap tar-Rappreżentanza Permanenti ta’ Malta fin-Nazzjonijiet Magħquda fi New York, Vanessa Frazier, li qed iżommu kuntatt mal-komunità Maltija. “Staying connected with us has been a blessing, cause it comforts everybody to know how Malta is also doing.”"
2020-04-16,Barranin mgħejjuna jirritornaw pajjiżhom u sforzi biex jinġiebu 160 Malti maqbud barra,https://www.tvm.com.mt/mt/news/barranin-mghejjuna-jirritornaw-pajjizhom-u-sforzi-biex-jingiebu-160-malti-maqbud-barra/,"Il-Ministeru tal-Affarijiet Barranin dieħel għal ħidma umanitarja kbira biex jorganizza r-ripatrijazzjoni ta’ barranin li volontarjament jixtiequ jmorru lura pajjiżhom. Il-Ministru Evarist Bartolo indika li dawn mistennija jkunu eluf, b’dawk interessati għandhom ċans sal-Ħadd li ġej biex japplikaw. Sadanittant, il-Gvern għaddej bi sforzi biex iġib lura mal-160 Malti li talbu assistenza biex jirritornaw u s’issa għadhom maqbuda f’pajjizi imbegħda. Il-Ministeru tal-Affarijiet Barranin qed imexxi operazzjoni kumplikata fuq żewġ livelli: biex jgħin jiġu lura Maltin li jinsabu barra u jixtiequ jirritornaw f’art twelidhom u qed jgħin ukoll lill-barranin li jinsabu Malta u jixtiequ jinġabru f’pajjiżhom. Il-ko-ordinazzjoni ta’ dan ix-xogħol qed isir prinċipalment minn uffiċċjali bbażati fil-Ministeru, il-Belt, u fl-Ambaxxati u l-Konsolati ta’ Malta. Il-Maltin kellhom ċans jiġu lura b’titjiriet ta’ ripatrijazzjoni sal-Ħadd li għadda, meta sa dakinhar irritornaw mal-550 Malti. Ħafna ġew lura mal-Air Malta, b’titjiriet mill-ajruporti ta’ Heathrow f’Londra jew minn Frankfurt, fil-Ġermanja. Hemm 161 Malti li talbu l-għajnuna u għadhom barra, bil-Ministru tal-Affarijiet Barranin, Evarist Bartolo, jgħid li ħafna drabi dawn jinsabu f’artijiet imbegħda. “Mal-Lufthansa u mal-gvern Ġermaniż ftehmna, mela jekk għandek Maltin maqbudin il-Filippini, u l-Lufthansa se torganizza flight aħsbu fina biex il-Maltin ikunu jistgħu jiġu fuq dak l-ajruplan,” qal il-Ministru għall-Affarijiet Barranin u Ewropej. Il-Ministru Bartolo qal li fl-aħħar ġimgħat, il-Gvern għen aktar minn 600 barrani li għandhom permess validu ta’ residenza f’Malta biex ġew lura. Hemm kważi 200 oħra li talbu jiġu mgħejjuna biex jirritornaw Malta. Mill-banda l-oħra, l-Ministeru tal-Affarijiet Barranin assista aktar minn 4,700 barrani li kienu Malta jbiex marru lura pajjiżhom. Dan seħħ wara li l-Gvern l-ewwel għalaq ċerti rotot u mbagħad waqqaf it-titjiriet kollha kummerċjali. Fl-aħħar jiem, il-gvern nieda skema biex jgħin barranin li volontarjament jixtiequ jmorru lura pajjiżhom. Dawn għandhom ċans juru l-interess tagħhom sal-Ħadd li ġej biex wara jiġu organizzati titjiriet ta’ ripatrijazzjoni li se jkunu ssussidjati mill-gvern. S’issa diġa rreġistraw interess aktar minn 2,600 barrani. Fi kliem il-Ministru Bartolo l-organizazzjoni ta’ dawn it-titjiriet se tkun biċċa uġiegħ ta’ ras kbira, anke għaliex ħafna minnhom iridu jitwasslu f’pajjiżi ‘l bogħod bħall-Indja, il-Pakistan u n-Nepal. Hu għaraf li ħafna mill-barranin kienu ħaddiema, li la l-ekonomija tirpilja jerġgħu jkunu meħtieġa. “Dawn hemm minnhom li qed jgħixu f’diffikulta’ bħalissa eh, tilfu d-dħul tagħhom, iridu jħallsu l-kera, iridu jgħixu. Dan hu mod kif ngħidulhom grazzi għax-xogħol kbir li taw fis-snin li ghaddew. L-ekonomija tagħna kibret u setgħet tilhaq mal-impjiegi kollha li ħloqna, konna qed noħolqu impjiegi ghal kull Malti trid timpjega 3 jew 4 għax ir-rata tat-twelid tagħna hi fost l-aktar baxxa,” kompla l-Ministru Evarist Bartolo. Il-gvern għadu jassisti Maltin li ntbagħtu għal operazzjonijiet serji jew kura barra. Fir-Renju Unit, bħalissa hemm 19-il pazjent u 28 qraba tagħhom."
2020-04-16,L-UE titlob apoloġija lill-Italja,https://www.tvm.com.mt/mt/news/l-ue-titlob-apologija-lill-italja/,"Il-President tal-Kummissjoni Ewropea, Ursula von der Leyen, talbet apoloġija lill-Italja talli l-Unjoni Ewropea ma kinitx hemm meta faqqgħet il-pandemija f’dan il-pajjiż. “But saying sorry only counts for something if it changes behaviour and the truth is too that it did not take long before everyone realised that we must protect each other to protect ourselves,” qalet il-President tal-Kummissjoni Ewropea Il-President tal-Kummissjoni Ewropea qalet li t-traġedja tal-Coronavirus m’għandhiex isservi biex il-gvernijiet Ewropej ikunu popolisti u appellat biex ma jinħbewx il-fatt dwar il-pandemija. Il-Ministru għall-Affarijiet Barranin Taljan, Luigi Di Maio, faħħar id-dikjarazzjoni ta’ von der Leyen u qal li hi xi ħaġa tajba għall-Ewropa.  "
2020-04-16,“Mal-anzjani evita diskors fuq il-COVID-19 għax jaf iżżid l-ansjetà”,https://www.tvm.com.mt/mt/news/bhal-hafna-grace-kellha-tinghalaq-gewwa-trid-taghmel-kuragg/,"F’dan il-perjodu meta qed niffukaw fuq il-protezzjoni tas-saħħa fiżika, hu importanti li ma nittraskurawx is-saħħa mentali u emozzjonali speċjalment l-anzjani u persuni li qed iqattgħu ħafna ħin waħedhom, ‘il bogħod mill-għeżież tagħhom. Esperti f’dan il-qasam qalulna li l-ansjetà qed tqanqal problemi fiżiċi u psikoloġiċi u studji juru li r-riskju ta’ mwiet jiżdied. Il-parir hu li dawn il-persuni jibqgħu attivi fid-dar u qrabathom jżommu kuntatt magħhom, iżda jevitaw diskors relatat mal-Covid-19, għax dan iżid l-ansjetà. Grace Debono għandha 77 sena, omm ta’ sebat ibniet u nanna ta’ erbatax. Għaliha u għall-għeżież tagħha, dawn l-aħħar l-ħames ġimgħat ma kinux faċli minħabba li fiżikament qed ikollhom joqgħodu mbegħda minn xulxin biex inaqqsu r-riskji relatati mal-COVID-19. “Trid tagħmel kuraġġ, tiddejjaq, imma jiena tant li qisni drajt waħdi,” qaltilna s-Sinjura Debono. Mistoqsija kif qed tagħmel għax-xirjiet, Grace qalet li jmur wieħed min-neputijiet biex jaqdiha u jċemplilha l-ħin kollu, u t-tfal ukoll kollha jaqduha. Waqt li inzertajna barra d-dar tas-Sinjura Debono fil-Fgura, ilmaħna waħda minn uliedha li kienet għadha kif ġabitilha xi affarijiet essenzjali u ħallithomlha wara l-bieb tad-dar. Kuntrarju għal ħafna anzjani oħrajn li jgħixu waħedhom, Grace Debono qaltilna li tħossha pjuttost kuntenta li xi kultant tista’ toħroġ fejn il-bieb jew fil-gallarija u tgħid kelma mal-ġirien. Fil-fatt stajna nosservawhom jitkellmu minn dar għall-oħra fuq il-kelba u ħwejjeġ oħra. Bir-restrizzjonijiet li ddaħlu minħabba l-imxija tal-Covid-19, ħafna anzjani spiċċaw iżolati fi djarhom u wħud qed ibatu fis-skiet. Sorsi qalulna li mhux eskluż li żdiedu l-imwiet fost l-anzjani. L-espert fil-ġerontoloġija, Dr Christian Borg Xuereb, qalilna li studji akkademiċi juru li jeżistu riskji li jistgħu jkunu fatali għal min ikun iżolat. “Il-letteratura turina illi persuni li jħossuhom waħedhom jew li huma iżolati mill-qraba, familjari jew nies li jħobbu għandhom riskju akbar ta’ mortalità.” Dr Borg Xuereb spjega li s-solitudni tqanqal problemi fiżiċi, emozzjonali u psikoloġiċi li jaf ikunu ta’ detriment serju fuq saħħithom. “Importanti li fuq it-telefon inżommu komunikazzjoni bis-sens u kemm jista’ jkun ma nitkellmux fuq il-COVID-19 ,għax tant kemm smajna fuqu li jaf iżżid l-ansjetà, u nitkellmu fuq il-pjani t’għada, crafts jew riċetti, fosthom dawk tradizzjonali.” Il-parir ta’ Dr Borg Xuereb lill-anzjani biex jagħmlu pjan jew skeda tal-ġurnata biex iżommu ruħhom fiżikament u mentalment attivi billi, fost l-oħrajn jagħmlu eżerċizzji tan-nifs jew meditazzjoni. Qal li dawk li m’għandhom lil ħadd, għandhom iċemplu fuq 1770 jew 1772 u f’każ li jħossu xi problemi fiżiċi jċemplu lit-tabib tal-familja u ma jibżgħux ifittxu l-għajnuna."
2020-04-16,Il-Ġermanja tibda terħi bil-mod ir-restrizzjonijiet tal-lockdown mill-ġimgħa d-dieħla,https://www.tvm.com.mt/mt/news/il-germanja-tibda-terhi-bil-mod-ir-restrizzjonijiet-tal-lockdown-mill-gimgha-d-diehla/,"Il-Kanċillier tal-Ġermanja, Angela Merkel, ħabbret li mill-ġimgħa d-dieħla ħwienet ta’ ċertu daqs jistgħu jiftħu mill-ġdid il-bibien tagħhom. Merkel qalet li l-iskejjel se jibdew jiftħu bil-mod il-mod mill-4 ta’ Mejju. Waqt li żvelat il-pjani biex trattab ir-restrizzjonijiet maħsuba biex irażżnu l-imxija tal-Covid-19, Merkel qalet li n-nies xorta se jkunu obbligati li jżommu d-distanza minn xulxin. Din il-miżura se tibqa’ fis-seħħ sa mill-inqas it-3 ta’ Mejju. Merkel irrakkomandat li n-nies għandhom jilbsu l-maskri tal-wiċċ fil-ħwienet u meta jużaw it-trasport pubbliku. Merkel qalet iżda li ġemgħat pubbliċi u attivitajiet tal-massa se jkunu projbiti żgur sal-aħħar ta’ Awwissu."
2020-04-16,Terz tal-baħrin fuq aircraft carrier Franċiża ġew infettati bil-Covid-19,https://www.tvm.com.mt/mt/news/terz-tal-bahrin-fuq-aircraft-carrier-franciza-gew-infettati-bil-covid-19/,"Fi Franza, madwar 700 baħri minn grupp ta’ 2,000 li kienu fuq l-aircraft carrier Charles de Gaulle huma infettati bil-Coronavirus. L-aircraft carrier daħlet qabel previst fil-port Franċiż ta’ Toulon. Għoxrin baħri qegħdin rikoverati l-isptar b’wieħed minnhom fit-taqsima għall-kura intensiva. In-navy Franċiża qed tistma li hemm iktar baħrin infettati. L-ekwipaġġ tal-aircraft carrier tpoġġa fi kwarantina."
2020-04-16,Ir-Renju Unit jestendi l-lockdown mal-pajjiż kollu għal tliet ġimgħat oħra. ,https://www.tvm.com.mt/mt/news/ir-renju-unit-jestendi-l-lockdown-mal-pajjiz-kollu-ghal-tliet-gimghat-ohra/,"Il-Ministru għall-Affarijiet Barranin, Dominic Raab, ħabbar li l-lockdown fir-Renju Unit ġie estiż għal mill-inqas tliet ġimgħat oħra. Raab qal li l-ammont ta’ persuni li qed jidħlu l-isptar bis-sintomi tal-virus qed jonqos iżda tenna l-ħtieġa ta’ lockdown biex tkun sostnuta din ix-xejra. Ix-Xjentist Ewlieni tal-Gvern, Sir Patrick Vallance, ammetta li għadd ta’ miżuri ta’ restrizzjoni jistgħu jibqgħu fis-seħħ sakemm jinstab vaċċin kontra l-virus. L-ammont tal-mejta fir-Renju Unit bil-Coronavirus huwa ta’ 13,729 persuna."
2020-04-16,Il-Gvern se jissussidja l-interessi tas-self mill-banek għal kumpaniji milquta ħażin,https://www.tvm.com.mt/mt/news/il-gvern-se-jissussidja-l-interessi-tas-self-mill-banek-ghal-kumpaniji-milquta-hazin/,"Il-Ministru għall-Finanzi Edward Scicluna qal li l-fatt li l-pajjiż s’issa ma marx għal-lockdown totali qed jagħti nifs lill-ekonomija b’għadd ta’ setturi jkomplu joperaw. Sadanittant, il-Gvern ħabbar skema ta’ sussidju sa massimu ta’ 2.5% tal-imgħax fuq is-self li jagħmlu n-negozji f’dan iż-żmien ta’ kriżi. Il-Gvern qal li din l-iskema se tħalli mal-€40 miljun fil-bwiet tan-negozji biex ikunu jistgħu jkomplu jaħdmu. Il-Gvern se jissussidja sa massimu ta’ 2.5% tal-interessi tas-self mill-banek li se jagħmlu l-kumpaniji li ntlaqtu ħażin mill-pandemija. Il-Ministru għall-Finanzi, Edward Scicluna qal li għalissa dan is-sussidju se jkun għall-ewwel sentejn tas-self. “Aħna nisperaw li permezz tal-garanzija, il-moratorju u issa s-sussidju, li qed nikkalkulaw ta’ €20 miljun fis-sena għal sentejn, ikun jista’ jgħin lin-negozji fid-diffukultajiet tagħhom. Hemm ħafna setturi, skejjel tal-lingwi u oħrajn,” qal il-Ministru Scicluna. Is-Segretarju Parlamentari Clayton Bartolo qal li saret diskussjoni mal-banek biex ir-rati tal-interess li joffru jkunu baxxi kemm jista’ jkun. Spjega li l-ammont li se jħallas il-klijent se jkun skont ir-rata li se jiffissa l-bank. “Jekk ir-rata tal-imgħax tkun 3.5%, il-Gvern ikun qed iħallas ir-rata ta’ 2.5%, filwaqt li l-klijent ikun qed iħallas ir-rata ta’ 1%.” Bil-għan li tonqos il-burokrazija, il-klijenti għandhom jitkellmu mal-bank, li min-naħa tiegħu jitkellem mal-Gvern għas-sussidju. Tmien banek diġà laqgħu t-talba tal-Gvern biex jieħdu sehem f’din l-iskema. Il-Kamra tal-Intrapriżi Żgħar u Medji u l-Kamra tal-Kummerċ laqgħu dan is-sussidju. Il-Kamra ddeskrivietu bħala għodda importanti għas-sopravivenza tan-negozji u biex l-ekonomija terġa’ tqum fuq saqajha wara. Il-Kamra uriet ix-xewqa li l-banek ma jimponux rata ta’ imgħax ogħla minn hekk."
2020-04-16,Ara: Veteran tal-gwerra jiġbor €16-il miljun għall-ħaddiema tas-saħħa Ingliżi,https://www.tvm.com.mt/mt/news/ara-veteran-tal-gwerra-jigbor-e16-il-miljun-ghall-haddiema-tas-sahha-inglizi/,"Veteran tal-gwerra Ingliż ta’ 99 sena mexa għal 100 darba d-dawra ta’ 25 metru tal-ġnien tiegħu biex ġabar €16-il miljun (£14-il miljun) għall-ħaddiema tas-saħħa Ingliżi. Għall-ewwel il-Kaptan Tom Moore ried jiġbor £1,000 billi jimxi fil-ġnien tiegħu qabel jiċċelebra għeluq il-100 sena tiegħu. Iżda l-mira tiegħu inqabżet wara li aktar minn 700,000 persuna għamlu donazzjoni fuq paġna li permezz tagħha kien qed jiġbor il-flus. Meta temm l-isfida tiegħu, id-donazzjonijiet kienu qabżu s-€16 miljun. Moore kiser ġenbejh ftit taż-żmien ilu u kellu juża frame biex idur mal-ġnien tiegħu.  "
2020-04-16,Aktar minn €2.62 miljun fi ħlasijiet għal ħaddiema milquta mill-Covid-19,https://www.tvm.com.mt/mt/news/aktar-minn-e2-62-miljun-fi-hlasijiet-ghal-haddiema-milquta-mill-covid-19/,"Il-Ministeru tal-Familja u s-Solidarjetà Soċjali qed ikompli bil-miżuri finanzjarji u inizjattivi oħra biex itaffi l-impatt li l-pandemija ġabet fl-għejxien ta’ wħud. Fi tliet ġimgħat diġà saru €2.62 miljun u nofs f’pagamenti soċjali lil ħaddiema li jew tilfu xogħlhom jew ġew affetwati mill-pandemija. Il-Gvern s’issa ħareġ aktar minn €2,600,000 f’benefiċcji soċjali lil ħaddiema milquta mill-pandemija. F’konferenza tal-aħbarijiet, is-Segretarju Permanenti fil-Ministeru għall-Familja u s-Solidarjetà Soċjali Mark Musu ta aġġornament fuq il-benefiċċji li qed jingħataw lill-ġenituri li qed jibqgħu d-dar biex jieħdu ħsieb uliedhom, persuni b’diżabilità, benefiċċji tal-mediċi u ħaddiema li tilfu l-impjieg. Is-Sur Musu qal li s’issa saru 7,215 talba għal dawn il-benefiċċji li aktar minn tliet kwarti minnhom ġew pproċessati. Mistoqsi minn tvm.com.mt dwar ix-xejriet li qed joħorġu minn dawn it-talbiet, is-Sur Musu qal li erbgħa minn kull ħames talbiet huma ta’ ġenituri li qed ikollhom jibqgħu id-dar ma’ wliedhom. Qal li fost it-talbiet kien hemm madwar 800 ta’ ħaddiem li spiċċaw mingħajr impieg. Is-Sur Musu stqarr li t-talbiet li saru huma inqas min dak li kien mistenni għaliex innota li ħafna negozji ħadu l-miżuri biex ma jissensjawx lill-ħaddiema u ħadu l-għajnuna għal pagi tagħhom mill-Malta Enterprise. Il-Ministru Michael Falzon spjega li sal-lum hemm min diġá ħa t-tielet pagament għal dawn il-benefiċċji li jitħallsu kull ġimgħa. Dr Falzon qal li mill-ġimgħa d-dieħla se jitnieda servizz ieħor ta’ sostenn emozzjonali u psikoloġiku minħabba li qed jirċievu mat-80 telefonata kuljum min-nies li qed ibatu mis-solitudni. Kompla jgħid li mill-bieraħ tnieda servizz mill-Fondazzjoni għas-Servizzi ta’ Ħarsien Soċjali li qed iwasslu il-kaxxi bl-ikel lill-20,000 persuna li jikkwalifikaw għall-ikel provdut mill-Unjoni Ewropea."
2020-04-16,Benefiċċju li jkopri sa 80% tal-kera għal dawk li tilfu xogħolhom,https://www.tvm.com.mt/mt/news/beneficcju-li-jkopri-sa-80-tal-kera-ghal-dawk-li-tilfu-xogholhom/,"Il-Gvern ħabbar titjib fil-benefiċċju tal-kera biex jgħin faxxa akbar ta’ nies li jistgħu jintlaqtu mill-COVID-19. Il-Ministru għall-Akkomodazzjoni Soċjali, Roderick Galdes, qal li l-benefiċċju għal dawk eliġibbli, fosthom self employed li tilfu l-impjieg u persuni li jgħixu f’relazzjoni abbużiva, jista’ jkopri sa 80% tal-kirja. Il-Ministru Galdes qal li uħud mis-self employed, li minħabba l-pandemija tilfu l-impjieg tagħhom u jgħixu fi propjetà li jikru mill-privat, se jkunu eliġġibbli għal aktar assistenza mill-gvern. Spjega li l-kriterji tas-sussidju għall-kera ġew aġġustati biex jirriflettu s-sitwazzjoni li żviluppat. “Fost in nies li kienu eliġġibi għal dawn il-benefiċċji kienu dawk li tilfu xogħolhom f’dawn l-aħħar ġranet, u anki dawk li għad iridu jitilfu xogħolhom minħabba dawn iċ-ċirkostanzi, dawk li ġew sospiżi jew li kienu kostretti li joħorġu bl-unpaid leave, persuni self employed li waqfilhom id-dħul tagħhom minħabba il-virus u anki dawk l-individwi li jgħixu ma’ nies abbużivi.” F’konferenza tal-aħbarijiet, il-Ministru Galdes qal li f’każi ta’ vjolenza domestika, il-Gvern qed jassisti lill-vittmi biex jitilqu minn djarhom billi jħallsilhom id-depożitu biex jikru akkomodazzjoni alternattiva. Il-Kap Eżekuttiv tal-Awtorità tad-Djar, Leonid McKay, qal li l-Awtorità se tħallas sa tmenin fil-mija tal-kirjiet privati ta’ dawk li huma eliġġibbli, u qal li s’issa kienu pproċessati tletin applikazzjoni. “L-awtorità tad-djar bagħtet ukoll elfejn ittra lil persuni li diġà qed jibbenfikaw mill-benefiċċju tal-kera, sabiex jekk hemm minnhom li diġà qed jibbenefikaw imma ntlaqtu direttament minn xi kwistjoni relatata mal-Covid19, bħall- impjieg jew xi kwistjonijiet relatati ma’ saħħa, dawn ukoll huma intitolati għal benefiċċju aħjar.” Il-Ministru Galdes qal li madwar għoxrin fil-mija tal-familji jikru mill-privat, u mis-sena li għaddiet idaħħal benefiċċju ġdid li jingħata fuq il-bażi tad-dħul tal-familja. Is-sur Galdes qal li ħafna mis-sidien qed jikkoperaw u minn jeddhom baxxew il-pagament tal-kera lill-inkwilini."
2020-04-16,Il-priġunieri jgħinu kontra t-tixrid tal-COVID-19 – jipproduċu maskri u tagħmir protettiv,https://www.tvm.com.mt/mt/news/il-prigunieri-jghinu-kontra-t-tixrid-tal-covid-19-jipproducu-maskri-u-taghmir-protettiv/,"Il-priġunieri fil-Faċilità Korrettiva ta’ Kordin ukoll qed jagħtu daqqa t’id kontra l-imxija tal-Coronavirus. Ir-residenti qed jipproduċu maskri u tagħmir protettiv ieħor fil-ħabs stess għall-użu tal-uffiċjali, il-priġunieri u entitajiet governattivi. Il-Ministru għall-Intern, Byron Camilleri, qal li b’din l-inizjattiva l-priġunieri qed jagħtu eżempju ta’ kif il-pajjiż kollu hu magħqud f’dan il-mument ta’ sfida. Il-Ministru Camilleri qal li inizjattivi bħal dawn juru kif għandha sservi faċilità korrettiva . . . fejn tirbaħ ir-riabilitazzjoni u mhux il-kastig. It-tmexxija tal-ħabs qalet li din id-deċiżjoni hi eżempju ċar ta’ ġustizzja riparatriċi għax minkejja li l-priġunieri naqsu lis-soċjetà b’għemilhom, issa qegħdin iroddu xi ħaġa ta’ ġid."
2020-04-16,L-Air Malta tiċċara dwar l-offerti lil min tħassritlu t-titjira,https://www.tvm.com.mt/mt/news/l-air-malta-ticcara-dwar-l-offerti-lil-min-thassritlu-t-titjira/,"Rigward dawk li kellhom titjiriet mal-Air Malta li tħassru minħabba l-Covid-19, il-linja tal-ajru qalet li qed toffri għażliet varji lill-klijenti biex jipposponu l-vjaġġ tagħhom. Wara dawn l-inċentivi li ħabbret jumejn ilu, illum l-Air Malta ċċarat li l-għażliet li qed toffri lill-klijenti mhumiex obbligatorji, u jekk wieħed jixtieq xorta jista’ jitlob li jieħu flusu lura. L-Air Malta qalet li offriet diversi għażliet flessibbli biex wieħed jipposponi l-vjaġġ f’forma ta’ vouchers, li jvarjaw minn kreditu li jista’ jintuża fil-futur għal voucher b’żieda ta’ 30% fuq il-prezz tal-passaġġ ibbukkjat. Iktar informazzjoni tista’ tinkiseb minn hawn."
2020-04-16,Mappa turi li l-aktar żona li fiha jgħixu persuni bil-Covid-19 f’Malta hija fiċ-ċentru,https://www.tvm.com.mt/mt/news/mappa-turi-li-l-aktar-zona-li-fiha-jghixu-persuni-bil-covid-19-fmalta-hija-fic-centru/,"Waqt il-bulettin mediku tal-lum, is-Supretendent tas-Saħħa Pubblika, il-Professur Charmaine Gauci ppreżentat mappa li turi l-lokalitajiet fejn jgħixu l-persuni li rriżultaw pożittivi għall-Covid-19. Il-Professur Gauci qalet li dan ma jfissirx li huma ħadu l-virus bilfors minn dawn il-lokalitajiet, għaliex il-nies setgħu ltaqgħu ma’ oħrajn fuq il-post tax-xogħol jew setgħu marru f’lokalitajiet oħra. Il-maġġoranza tal-persuni bil-Covid-19 f’Malta sa issa huma fiż-żona taċ-ċentru (Northern Harbour) b’142 każ. F’din iż-żona hemm il-lokalitajiet ta’ Birkirkara, il-Gżira, Ħal Qormi, il-Ħamrun, l-Imsida, Pembroke, San Ġwann, Santa Venera, San Ġiljan, Swieqi, Ta’ Xbiex, Tal-Pietà u Tas-Sliema. Iż-żona bl-inqas każijiet ta’ persuni bil-Covid-19 huwa Għawdex u Kemuna fejn hemm b’kollox 20 każ."
2020-04-16,Ara: Il-Prim Ministru Robert Abela jżur lill-ħaddiema tas-saħħa f’Raħal Ġdid,https://www.tvm.com.mt/mt/news/ara-il-prim-ministru-robert-abela-jzur-lill-haddiema-tas-sahha-frahal-gdid/,"Il-Prim Ministru Robert Abela u l-Ministru tas-Saħħa Chris Fearne ltaqgħu ma’ ħaddiema fil-qasam tal-kura primarja fiċ-ċentru tas-saħħa ta’ Raħal Ġdid. Bħala miżura ta’ prekawzjoni, huma sellmu lill-ħaddiema minn barra, irringrazzjawhom u appellaw lill-poplu biex jirrikonoxxi ħidmiethom iżjed billi jisimgħu mill-istruzzjonijiet mogħtija mill-awtoritajiet tas-saħħa. Dr Abela u Dr Fearne tkellmu ma’ uħud mill-ħaddiema u sellmu wkoll lill-ħaddiema li baqgħu fiċ-ċentru tas-saħħa li ħarġu jittawlu mit-twieqi b’messaġġi bil-kitba fuqhom ‘Stay Home, Stay Safe’. F’mumenti partikolari, dawk preżenti ngħaqdu f’ċapċipa ta’ ringrazzjament u ta’ solidarjetà lejn xulxin u lejn il-poplu Malti u Għawdxi tal-koperazzjoni tiegħu."
2020-04-16,Il-kwarantina fiċ-ċentru tal-immigranti ta’ Ħal Far se tiġi estiża,https://www.tvm.com.mt/mt/news/il-kwarantina-fic-centru-ta-hal-far-se-tigi-estiza/,"Is-Supretendent tas-Saħħa Pubblika, Charmaine Gauci, qalet li l-kwarantina fuq iċ-ċentru tal-immigranti ta’ Ħal Far se tiġi estiża. Prof Gauci kienet qed twieġeb mistoqsija ta’ TVM waqt il-konferenza stampa tal-lum. Hija qalet li kważi kuljum qed ikollna l-każijiet pożittivi miċ-ċentru miftuħ ta’ Ħal Far, u għalhekk hemm sitwazzjoni fejn persuni f’dan iċ-ċentru għadhom esposti għal persuni infettati. Minħabba din ir-raġuni ttieħdet id-deċiżjoni li l-kwarantina tiġi estiża, bi Prof Gauci żżid li qed isir sforz biex iż-żmien ikun qasir kemm jista’ jkun. Ara wkoll: 13-il każ ġdid ta’ Covid-19 f’Malta – telgħu għal 412 "
2020-04-16,L-ammont ta’ każijiet f’Malta għadu qed jiżdied,https://www.tvm.com.mt/mt/news/l-ammont-ta-kazijiet-fmalta-ghadu-qed-jizdied/,"Is-Supretendent tas-Saħħa Pubblika, Charmaine Gauci, qalet li kif ħareġ fil-midja, Malta hija t-tielet pajjiż bl-iktar ammont ta’ swabs għall-Covid-19 meta mqabbel mal-popolazzjoni. Permezz ta’ grafika hija uriet kif l-ammont ta’ każijiet f’Malta għadu qed jiżdied b’mod ikkontrollat, li jikkontrdixxi għajdut li saru fl-aħħar jiem, li Malta setgħet laħqet il-quċċata. Grafika oħra turi kif l-ammont ta’ rġiel infettati huwa ogħla minn tan-nisa, li jirrifletti dak li deher ukoll f’pajjiżi oħra. Żiedet li l-iktar persuni li ġew infettati huwa dak ta’ bejn 20 u 34 sena. Qalet li dan huwa vantaġġ għaliex l-anzjani għandhom riskju ikbar – u din tirrifletti l-miżuri li ttieħdu mill-awtoritajiet, għaliex qed jimirdu dawk li għadhom jaħdmu. Ara wkoll: 13-il każ ġdid ta’ Covid-19 f’Malta – telgħu għal 412 "
2020-04-16,13-il każ ġdid ta’ Covid-19 f’Malta – telgħu għal 412,https://www.tvm.com.mt/mt/news/13-il-kaz-gdid-ta-covid-19-fmalta-telghu-ghal-412/,"Illum tħabbru 13-il każ ġdid ta’ Covid-19 f’Malta biex issa l-ammont totali ta’ infezzjonijiet tela’ għal 412-il każ. Minn dawn, 3 tilfu ħajjithom u 82 huma mfejqa. Is-Supretendent tas-Saħħa Pubblika, Charmaine Gauci, qalet li lbieraħ saru 1,022 swab. Żiedet li Malta hija t-tielet l-iktar pajjiż fid-dinja li qed jagħmel swabs. It-13-il każ ġdid jinvolvu anzjana ta’ 96 sena li daħlet l-isptar bi qtugħ ta’ nifs u minn test li sarilha nstabet li hi pożittiva. Mara Maltija ta’ 59 sena u raġel Malti ta’ 60 sena ukoll irriżultaw pożittivi u f’kull każ qarib wieħed biss seta kien espost. Mara ta’ 22 sena li taħdem bħala healthcare worker f’San Vincenz irriżultat pożittiva wara li kellha kuntatt mal-anzjana pożittiva għall-Covid-19 fil-jiem li għaddew. Hija kienet qed tinżamm kwarantina. Raġel ieħor ta’ 44 sena kien għadu jmur għax-xogħol meta żviluppa sintomi ta’ dijarea u konġestjoni f’imnieħru u għalhekk qed isir contact tracing ta’ kollegi li setgħu ġew esposti. Mara ta’ 46 sena rriżultat pożittiva wara li bdew juġgħuha griżmejha fid-9 t’April. Hija ma kinetx qed taqdi lin-nies mill-ħanut tagħha iżda kienet qed tagħmel deliveries id-dar tagħhom. Il-Professur Gauci qalet li l-awtoritajiet tas-saħħa se jkunu qed jikkomunikaw man-nies li rċevew deliveries mingħand din il-mara. Tliet irġiel barranin li jgħixu Malta ukoll irriżultaw pożittivi. Dawn huma wieħed ta’ 28 sena minn Sri Lanka li kien kuntatt ta’ każ li tħabbar qabel u kien fi kwarantina; raġel ieħor ta’ 38 minn New Guinea u Ingliż ta’ 58 sena li rriżulta pożittiv wara li daħal l-isptar għal affarijiet oħra. Huwa ma kellux sintomi tal-Covid-19. L-erba’ każijiet oħra, huma ta’ immigranti miċ-ċentru miftuħ ta’ Ħal Far. Dawn huma kollha rġiel, wieħed ta’ 40 sena mill-Bangladesh, ieħor ta’ 33 sena mill-Gambia u tnejn mis-Sudan wieħed ta’ 33 u l-ieħor ta’ 38 sena. Sadanittant tista’ ssegwi l-konferenza sħiħa hawn: Ara wkoll: Il-kwarantina fiċ-ċentru tal-immigranti ta’ Ħal Far se tiġi estiża L-ammont ta’ każijiet f’Malta għadu qed jiżdied Mappa turi li l-aktar żona li fiha jgħixu persuni bil-Covid-19 f’Malta hija fiċ-ċentru "
2020-04-16,Ara kif tista’ tirrapporta lil min ma jobdix il-miżuri tal-Covid-19,https://www.tvm.com.mt/mt/news/ara-kif-tista-tirrapporta-lil-min-ma-jobdix-il-mizuri-tal-covid-19/,"Minkejja l-kampanji edukattivi, it-twissija ta’ multi, u r-rondi mill-Pulizija, xorta waħda hemm min għadu mhux qed josserva l-avviżi legali maħruġa bil-għan li titnaqqas l-imxija tal-Covid-19. Minbarra n-numri tat-telefon imħabbra fl-aħħar ġimgħat, wieħed issa jista’ jirrapporta lil min jikser il-liġi permezz ta’ formola fuq is-sit elettroniku tal-korp tal-Pulizija, fejn wieħed jista’ jibgħat ukoll ritratti tal-fatt. Tista’ tirrapporta fuq is-sit elettroniku tal-Pulizija billi tagħfas hawn."
2020-04-16,Jitħassar il-Beer Festival 2020 minħabba l-pandemija,https://www.tvm.com.mt/mt/news/jithassar-il-beer-festival-2020-minhabba-l-pandemija/,"Għall-ewwel darba minn kemm ilu jiġi organizzat mill-1981, il-Farsons Beer Festival dan is-sajf mhux se jsir. Id-deċiżjoni li jitħassar dan il-festival ittieħdet minħabba s-sitwazzjoni tal-pandemija tal-coronavirus li għaddejja bħalissa. Fi stqarrija l-grupp Farsons esprima t-tama li s-sitwazzjoni tal-pajjiż titjieb sa tmiem Lulju iżda qal li ma jistax jippjana festival ta’ skala daqshekk kbira meta l-awtoritajiet ma jistgħux jagħtu garanzija li se jkunu jistgħu isiru attivitajiet tal-massa matul is-sajf. Fi stqarrija, l-grupp qal li se jkun ħerqan jorganizza l-40 edizzjoni tal-festival fl-2021."
2020-04-16,Kontra l-Covid-19: Team Europe magħquda ma’ sħabha,https://www.tvm.com.mt/mt/news/kontra-l-covid-19-team-europe-maghquda-ma-shabha/,"Iż-żminijiet eċċezzjonali li qed ngħixu qegħdin jgħaqqduna dejjem aktar u fl-istess ħin qed jitolbu sforz kollettiv qawwi min-naħa tagħna. Din l-isfida nistgħu għaliha u se naffrontawha flimkien. Bħal ħafna minnkom f’dawn il-jiem, qed naħdem mid-dar, minn fejn qed nikteb dan l-artiklu. Flimkien ma’ wliedi għall-wens u l-kumpanija, u għalkemm inkwetata għalihom u l-futur tagħhom, nista’ ngħid li jien waħda mill-ixxurtjati. Iżda għal miljuni ta’ nies fl-UE u fid-dinja, il-ħajja bħalissa hija ħafna aktar iebsa. Xi wħud, fosthom l-anzjani u dawk l-aktar vulnerabbli, huma morda, jew jista’ jkun li jgħixu waħedhom. Oħrajn m’għandhomx dar tagħhom fejn imorru. U l-eroj qegħdin fuq quddiem nett jaħdmu bla heda biex jiġġieldu lil dan il-virus. F’dan iż-żmien, importanti li jiġi enfasizzat li għalkemm fiżikament mifruda, aħna magħqudin. U flimkien, aħna aktar qawwijin u b’saħħitna. Dan hu li esprimew il-mexxejja tagħna bħala xewqa u impenn waqt il-laqgħa tal-G20 tal-Ħamis. U bħala Team Europe, irridu nkunu magħqudin. L-Unjoni Ewropea u l-Istati Membri tagħha qed jirrispondu għall-kriżi. Qed naħdmu qatigħ biex jitrażżan it-tixrid tal-coronavirus — kemm fl-Ewropa kif ukoll lil hinn minnha. Din il-kriżi globali teħtieġ rispons globali. Sakemm il-kriżi tibqa’ għaddejja x’imkien fid-dinja, m’aħniex se nkunu moħħna mistrieħ. Bħala Kummissarju għas-Sħubijiet Internazzjonali, qed naħdem bla heda biex niżgura li l-UE taqdi r-rwol tagħha biex tmexxi b’mod effettiv il-ġlieda globali kontra din il-pandemija, b’attenzjoni partikolari għall-pajjiżi l-aktar fraġli. Quddiem din il-kriżi globali bla preċedent, l-UE qed tieħu b’serjetà kbira r-responsabilitajiet tagħha bħala attur globali. Qed naġixxu flimkien mal-pajjiżi sħabna biex nidentifikaw il-ħtiġijiet u nipprovdu lassistenza meħtieġa biex nirrispondu, f’din is-sitwazzjoni li qed tevolvi malajr. Biex nagħmlu dan, jeħtieġ li nagħmlu disponibbli l-għodod u r-riżorsi varjati li għandna għall-azzjoni esterna, biex nużawhom bis-sħiħ fil-ħidma kkoordinata tagħna mal-pajjiżi sħabna. Ser nagħmlu impatt permezz ta’ kontribut komprensiv u koordinat għall-ġlieda globali kontra l-coronavirus. L-approċċ tagħna jrid ikun komprensiv, filwaqt li nindirizzaw is-saħħa pubblika u l-isfidi soċjoekonomiċi flimkien, bl-użu ta’ miżuri koerenti— miżuri mfassla biex jaħdmu issa u fil-futur prevedibbli. Din il-biċċa sejra ttul. Mill-aspett tas-saħħa, bi qbil mar-rispons internazzjonali usa’, jeħtieġ li nsegwu prijoritajiet ta’ politika ewlenin fejn ikun hemm diskrepanzi importanti fir-riżorsi. Jeħtieġ li nżidu l-isforzi tal-appoġġ u nagħtu spinta lill-kapaċitajiet ta’ rispons fil-pajjiżi bis-sistemi tas-saħħa l-aktar dgħajfa. Dan huwa dak li l-mexxejja tal-UE impenjaw ruħhom għalih: li jiżguraw kooperazzjoni internazzjonali fl-indirizzar ta’ din il-pandemija u jkompli jassistu lill-pajjiżi u l-komunitajiet vulnerabbli madwar id-dinja, speċjalment fl-Afrika. Importanti wkoll li jingħataw provvisti mediċi u tagħmir addizzjonali fejn meħtieġ u li jiġi żgurat li lħaddiema tas-saħħa jkollhom biżżejjed tagħmir protettiv. Il-kollaborazzjoni reġjonali akbar hija wkoll kruċjali. Irridu nibqgħu naħdmu fuq dijanjostika, terapiji u vaċċini ġodda. Nafu li din it-taħlita ta’ politiki tista’ taħdem. L-appoġġ tagħna għall-pajjiżi sħabna fl-isforzi tagħhom biex jiġġieldu l-impatt soċjali u ekonomiku talkriżi jeħtieġ li jkun sew wiesa’ sew robust. Dan irid jinkludi għajnuna b’miżuri li jappoġġjaw id-dħul tan-nies, l-għoti xta’ i forma ta’ protezzjoni soċjali, il-protezzjoni tal-ħaddiema fuq il-post tax-xogħol, il-prevenzjoni tad-diskriminazzjoni u l-esklużjoni soċjali, u l-ħarsien tad-drittijiet tal-bniedem, speċjalment fejn jidħlu n-nisa, il-bniet u l-aktar vulnerabbli fis-soċjetà. Barra minn hekk, l-approċċ tagħna jaħdem meta jkun ikkoordinat daqs kemm ikun komprensiv. Dan ifisser li l-istituzzjonijiet kollha tal-UE u l-Istati Membri għandhom jaħdmu flimkien bħala skwadra waħda —Team Europe— biex jipprovdu l-kontribut effettiv tagħna għar-rispons globali. Dan ifisser ukoll li nuru tmexxija fl-isforzi tagħna biex niffurmaw front magħqud kontra l-pandemija ma’ atturi internazzjonali ewlenin oħra, gvernijiet sħab, istituzzjonijiet finanzjarji, is-soċjetà ċivili, is-settur privat u oħrajn. Għalhekk, dawk li bassru t-tmiem tal-multilateraliżmu tkellmu malajr wisq. Issa hemm għarfien globali li d-dinja għandha twarrab id-differenzi tagħha u tingħaqad kontra theddida komuni. Billi ma tħalli lil ħadd barra, billi tippromwovi s-solidarjetà u taġixxi b’mod tassew inklużiv. Is-solidarjetà u s-sħubija bejn in-nazzjonijiet jirrappreżentaw il-qofol essenzjali tal-Unjoni Ewropea. Għalhekk, b’konsistenza nsostnu l-kooperazzjoni internazzjonali. Naħdmu fuq it-tisħiħ tas-sħubijiet internazzjonali tagħna madwar id-dinja — issa, u meta dan il-virus terribbli isir memorja mbiegħda. Madankollu, għalissa, il-virus huwa parti kbira minn ħajjitna. Iżda jekk nieħdu ħsieb lilna nfusna, u nieħdu ħsieb xulxin — anki mill-bogħod — nistgħu negħlbuh, u noħorġu aktar b’saħħitna u aktar magħqudin minn qatt qabel, u noffru l-futur isbaħ li kollha kemm aħna nixtiquna lil uliedna. Kull ma rridu nagħmlu hu li nifhmu li aħna lkoll flimkien u rridu naħdmu waħda għall-oħra, wieħed għallieħor, magħqudin. Din hija l-vera tifsira tal-Ewropa. Dan l-artiklu huwa miktub minn Ms Jutta Urpilainen u miġjub lilkom minn: "
2020-04-16,Fin-12.30: Is-Supretendent tas-Saħħa tindirizza konferenza dwar Covid-19,https://www.tvm.com.mt/mt/news/fin-12-30-is-supretendent-tas-sahha-tindirizza-konferenza-dwar-covid-19-2/,"Fin-12.30pm, is-Supretendent tas-Saħħa Pubblika, il-Professur Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-16,Il-persuni li fiequ mill-Covid-19 f’Malta telgħu għal 82,https://www.tvm.com.mt/mt/news/il-persuni-li-fiequ-mill-covid-19-fmalta-telghu-ghal-82/,"38 persuna oħra ġew ikkonfermati mfejqa mill-Covid-19. Dan ħabbru d-Deputat Prim Ministru Chris Fearne fuq il-midja soċjali. Huwa qal li b’hekk issa n-numru ta’ persuni mfejqa fil-gżejjer Maltin tela’ għal 82. Dr Fearne tenna l-appell biex in-nies jibqgħu ġewwa. B’kollox in-numru ta’ persuni li ġew infettati f’Malta huwa ta’ 399, li minnhom mietu 3. "
2020-04-16,Il-lockdown fir-Renju Unit mistenni jiġi estiż,https://www.tvm.com.mt/mt/news/il-lockdown-fir-renju-unit-mistenni-jigi-estiz/,Iktar tard illum il-Kabinett tar-Renju Unit mistenni jħabbar estensjoni ta’ tliet ġimgħat għal lockdown. Sezzjonijiet tal-midja Ingliża qed jirrappurtaw li s-Segretarju Internazzjonali Dominic Raab illum se jmexxi laqgħat ta’ emerġenza fuq il-kontinwazzjoni tal-miżuri ta’ distanza soċjali. L-Oppożizzjoni Laburista qalet li lesta tappoġġja estensjoni iżda talbet li jingħataw dettalji dwar meta se jintemm il-lockdown. Jumejn ilu l-Gvern Franċiż ukoll ħabbar li se jestendi l-lockdown b’xahar.
2020-04-16,Trump jgħid li l-agħar żmien tal-Covid-19 għall-Istati Uniti għadda,https://www.tvm.com.mt/mt/news/trump-jghid-li-ghadda-l-aghar-zmien-tal-covid-19-ghall-istati-uniti/,"Il-President tal-Istati Uniti Donald Trump qal li l-Istati Uniti ssuperaw l-agħar żmienijiet ta’ każi ġodda ta’ Covid-19 u antiċipa li se jkun hemm xi stati se jiftħu għan-negozju dan ix-xahar stess. Fil-konferenza tal-aħbarijiet li qed jagħmel ta’ kuljum, il-President Trump qal li wara li jitkellem mal-gvernaturi, illum mistennija joħorġu linji gwida dwar kif għandha ssir it-transizzjoni għall-ftuħ. Fl-Istati Uniti hemm aktar minn 637,700 każ konfermat ta’ Covid-19 u aktar minn 30,826 mewt. Trump reġa’ akkuża lill-Għaqda Dinjija tas-Saħħa li għamlet żball kbir fil-mod ta’ kif indirizzat il-pandemija tal-coronavirus u li forsi kienet taf b’dak li kien qed jiġri. Mistoqsi għala l-Istati Uniti ntlaqtet proporzjonalment daqshekk minn dan il-virus, Trump akkuża lil pajjiżi oħrajn, b’mod partikolari liċ-Ċina, li gidbu dwar r-rata ta’ fatalitajiet li rreġistraw. L-għadd ta’ każi ta’ coronavirus madwar id-dinja lbieraħ qabżu ż-żewġ miljuni, filwaqt li l-għadd ta’ mwiet, globalment jammonta għal 136,908. Ara wkoll: Trump bi struzzjonijiet biex jitwaqqaf il-finanzjament lill-Għaqda Dinjija tas-Saħħa "
2020-04-15,Jinqabdu 13-il persuna fi gruppi ta’ aktar minn 3,https://www.tvm.com.mt/mt/news/jinqabdu-13-il-persuna-fi-gruppi-ta-aktar-minn-3/,"Illum, b’kollox ġew immultati 13-il persuna talli nqabdu fi grupp ta’ aktar minn 3 min-nies. Huma weħlu €100-il wieħed wara li nstabu qed jiksru l-miżuri infurzati mill-gvern biex iwaqqaf l-imxija tal-Covid-19."
2020-04-15,Ċentru mediku f’Ħal Far għall-immigranti biex jibqgħu osservati,https://www.tvm.com.mt/mt/news/centru-mediku-fhal-far-ghall-immigranti-biex-jibqghu-osservati/,"Fil-jiem li ġejjin se jinfetaħ ċentru mediku f’Ħal Far għall-immigranti taċ-ċentru miftuħ li bħalissa jinsabu fi kwarantina wara diversi każi tal-coronavirus li nstabu fost ir-residenti tiegħu. Iċ-ċentru ser ikun jista’ jilqa’ sa 150 persuna. Bħala parti mill-miżuri ta’ kontinġenza li qed jittieħdu kontra l-imxija ta’ COVID-19 u bl-għan li tonqos il-pressjoni fuq minn fuq il-qasam tas-saħħa pubblika minn din il-ġimgħa ser jibda jopera ċentru mediku f’Ħal Far biex joffri kura adekwata u jilqa f’iżolament residenti oħra miċ-ċentru ta’ Ħal Far fejn jgħixu mal-elf immigrant. Iċ-ċentru l-ġdid jista’ jilqa’ fih madwar 150 persuna u jinsab viċin taċ-ċentru miftuħ li u se jitmexxa mill-Aġenzija għall-Ħarsien ta’ Persuni li jfittxu Ażil (AWAS) b’kollaborazzjoni ma’ membri, tobba u infermiera mis-Soċjetà Maltija tas-Salib l-Aħmar u l-Awtoritajiet tas-Saħħa. Din hija t-tieni inizjattiva mas-Soċjetà tas-Salib l-Aħmar wara li ftit tal-ġimgħat ilu nfetħet klinika fiċ-ċentru miftuħ ta’ Ħal Far. Id-direttur tar-Red Cross f’Malta Robert Brincau qal li dan il-proġett tant vitali fil-kontroll ta’ imxija tal-Covid-19 huwa frott ta’ relazzjoni tajba mal-Ministeru tal-Intern. “Mhux talli reaġixxejna talli preparajna min qabel sabiex inkunu nistgħu noffru strutturi bħal dawn għax din mhux l-unika waħda biex inkunu pass qabel din l-eventwalità għaliex inkunu nistgħu nikkontrolaw is-sitwazzjoni aħjar.” Fil-bidu ta’ Marzu ġew trasferiti 50 resident ieħor għal ċentru ieħor f’Ħal Far stess biex b’hekk naqas l-iffullar fiċ-ċentru miftuħ. Il-Ministru tal-Intern Byron Camilleri qal li kull min se joqgħod f’dan iċ-ċentru huwa obbligat li jagħmel perjodu ta’ kwarantina."
2020-04-15,Fiċ-Ċina jingħalaq l-isptar temporanju li nbena ħabba l-Coronavirus,https://www.tvm.com.mt/mt/news/fic-cina-jinghalaq-l-isptar-temporanju-li-nbena-habba-l-coronavirus/,"Ikkonfermat li l-persuni infettati mill-COVID-19 madwar id-dinja issa skorrew iż-żewġ miljuni. L-Istati Uniti, l-ikbar kontributur tal-Għaqda Dinjija tas-Saħħa waqqaf il-fondi lil din l-Għaqda bil-President Trump jakkużaha li ġibdet il-ħabel taċ-Ċina u ħbiet il-verità mid-dinja. Il-President Amerikan Donald Trump qal li l-Istati Uniti waqqfet il-fondi lill-Għaqda Dinjija tas-Saħħa għaliex xerdet informazzjoni qarrieqa mogħtija miċ-Ċina dwar l-imxija tal-COVID-19. Trump akkuża lill-WHO li naqqset mid-dover bażiku tagħha biex tiddefendi lid-dinja mill-imxija tal-Coronavirus u għandha tieħu responsabiltà ta’ dak kollu li ġara. “Today I’m instructing my administration to halt funding of the World Health Organization while a review is conducted to assess the World Health Organization’s role in severely mismanaging and covering up the spread of the coronavirus. Everybody knows what’s going on there.” U d-deċiżjoni ta’ Donald Trump ġabet oppożizzjoni fost oħrajn mill-imprenditur ewlieni Amerikan Bill Gates. Huwa qal li l-waqfien ta’ fondi lill-WHO huwa perikoluż f’dan iż-żmien tal-pandemija meta d-dinja għandha l-iktar bżonn iktar minn qatt qabel il-ħidma tal-Għaqda Dinjija tas-Saħħa. L-Istati Uniti hija l-ikbar kontributur għall-Għaqda Dinjija tas-Saħħa u s-sena l-oħra ħarġet €400 miljun dollaru f’fondi għall-WHO. Is-Segretarju Ġenerali tan-Nazzjonijiet Magħquda Antonio Guterres qal li dan mhux żmien li l-Għaqda Dinjija tas-Saħħa jeqfulha l-fondi, fiż-żmien meta l-komunità internazzjonali għandha tkun solidali fil-ħidma tagħha kontra l-imxija tal-COVID-19. Fi Spanja, in-numru ta’ mejta fl-aħħar 24 siegħa kien ta’ 523 – ftit inqas mill-bieraħ għalkemm l-infezzjonijiet reġgħu bdew telgħin għalkemm esperti tas-saħħa Spanjoli attribwew din iż-żieda għan-numru ta’ testijiet li qegħdin jiżdiedu u jsiru fost firxa ikbar ta’ nies. Fir-Renju Unit fl-aħħar 24 siegħa mietu 761 ruħ oħra bil-COVID-19. Fiċ-Ċina għalaq il-bibien l-isptar temporanju li nbena f’għaxart ijiem f’Wuhan minn fejn faqqgħet il-pandemija tal-Covid-19. L-aħħar pazjenti fih ġew trasferiti lejn l-isptarijiet regolari f’din il-belt. Fil-qalba tal-pandemija f’Wuhan fi Frar, dan l-isptar irċieva mal-għaxart’elef pazjent."
2020-04-15,Tesprimi d-diżappunt tagħha li żewġha mhux se jitħalla jidħol fis-sala tal-maternità mal-ewwel,https://www.tvm.com.mt/mt/news/tesprimi-d-dizappunt-taghha-li-zewgha-mhux-se-jithalla-jidhol-fis-sala-tal-maternita-mal-ewwel/,"Wara li mill-anqas tliet nisa li daħlu l-isptar biex iwelldu rriżultaw li kellhom il-Coronavirus, l-awtoritajiet tas-saħħa żiedet il-miżuri ta’ prekawzjoni fosthom li illimitaw l-aċċess fis-swali tal-maternità biex inaqsu l-periklu ta’ infezzjonijiet anke għaliex kemm it-trabi tat-twelid kif ukoll l-ommijiet fit-tqala huma meqjusa vulnerabbli. Madankollu, fil-midja soċjali nisa li qed jistennew tarbija esprimew diżapunt bil-miżuri li qed jittieħdu anke jekk dawn qed isiru fl-interess tagħhom stess. Fuq il-midja soċjali, nisa li qed jistennew tarbija esprimew sentimenti ta’ ansjetà għall-fatt li bil-miżuri ta’ prekawzjoni, il-missier, sieħeb, jew persuna magħżula mill-omm, mhux se jitħalla jidħol fis-sala tal-maternità ħlief waqt l-aħħar mumenti meta tkun se titwieled it-tarbija. Beky Camilleri li flimkien ma’ żewġha Nikolai se jkollhom l-ewwel tarbija tagħhom tħossha diżapuntata. “ll-missier xorta se jispiċċa jidħol mingħajr swab, naqra konradittorja, ma tagħmilx sens li jidħlu xorta u mbagħad ma jkunx hemm għall-ħin ta’ qabel”. Is-sinjura Camilleri qalet li tissuġġerixxi li min jidħol mal-omm, isirlu swab test qabel, iżda l-Professur Charmaine Gauci spjegat li swab test mhumiex mezz ta’ screening għax mhuwiex effettiv. Hija saħqet li l-miżuri fis-swali tal-maternità saru primarjament għall-ġid tal-pazjenti li fit-tqala huma meqjusa vulnerabbli. “Ġaladarba għandna trażmissjoni lokali, innaqsu r-riskju ta’ persuni li jdaħħlu l-virus fl-isptar tagħna b’riskju għan-nies u l-istaff”. Is-sinjura Camilleri filwaqt li esprimiet il-bżonn li l-ommijiet ikollhom min jakkumpanjahom waqt il-ħlas, min-naħa l-oħra tifhem li l-miżuri wara l-ħlas huma meħtieġa. “Aħna nifhmu li r-raġel ma jidħolx fil-ward wara meta nkunu ma’ nisa oħra, jien ma nieħux gost jidħlu li ma nafx, dik nifhmuha kompletament”. Mistoqsija dwar trabi tat-twelid, il-Professur Gauci sostniet li kemm l-ommijiet kif ukoll it-trabi tat-twelid huma meqjusa bħala vulnerabbli."
2020-04-15,X’jiġri jekk kellek il-konvenju jagħlaq wara s-16 ta’ Marzu?,https://www.tvm.com.mt/mt/news/xjigri-jekk-kellek-il-konvenju-jaghlaq-wara-s-16-ta-marzu/,"Mindu fis-16 ta’ Marzu ngħalqu l-qrati ġew sospiżi l-iskadenzi tal-konvenji li kienu diġà saru. Il-President tal-Kunsill Notarili Clinton Bellezzi spjega li b’hekk id-drittijiet tal-partijiet ser jibqgħu jiġu mħarsa l-obbligi li jkunu daħlu għalihom fil-konvenji. In-nutara bħal professjonisti kollha wkoll huma obbligati li jirrispettaw ir-rakkomandazzjonijiet tal-awtoritajiet tas-saħħa, fosthom li jżommu d-distanza mill-klijenti. Il-President tal-Kunsill Notarili, in-Nutar Clinton Belllizzi, spjega li minħabba f’hekk ċerti kuntratti li kellhom isiru f’dati stipulati fil-konvenji ma setgħux isiru. In-nutar Bellizzi spjega li bl-avviż legali tas-16 ta’ Marzu li bih ingħalqu l-qrati ġew sospiżi t-termini legali dwar il-kuntratti u l-konvenji. “Għall-argument xi ħadd għandu konvenju li jkun se jagħlaq biex nużaw eżempju fl-aħħar ta’ Marzu, mis-16 ta’ Marzu dak it-terminu ġie sospiż. Allura t-terminu kollu li kien hemm mis-16 ta’ Marzu sal-aħħar ta’ Marzu, dawk il-ħmistax-il ġurnata li kien fadal, jibqa’ sospiż u jerġa jibda jgħodd minn 20 ġurnata wara li jinfetħu l-qrati jew jiġi sollevat l-ordni ta’ għeluq jew sospensjoni.” In-Nutar Bellizzi qal li dan qed isir biex jitħarsu d-drittijiet tal-partijiet li jkunu daħlu f’ċertu impenji ta’ konvenji, u b;hekk huma mhux se jkollhom drittijiet tagħhom preġudikati bl-iskadenza tal-konvenju li bl-avviż legali dik l-iskadenza ġiet sospiża."
2020-04-15,Tniedi kanzunetta biex tagħmel kuraġġ lill-poplu f’dan iż-żmien tal-Coronavirus,https://www.tvm.com.mt/mt/news/tniedi-kanzunetta-biex-taghmel-kuragg-lill-poplu-fdan-iz-zmien-tal-coronavirus/,"Fid-dawl tas-sitwazzjoni li ninsabu fiha, il-kantawtriċi Miriam Christine ħasset il-bżonn li tagħmel kuraġġ lil ħafna u ħafna nies hemm barra li jinsabu f’darhom imbeżża, u għaldaqstant nediet il-kanzunetta “Kuraġġ”, fuq kliem u mużika tagħha stess. Meħudha minn “Dil-Mara”, album ta’ kanzunetti oriġinali bil-Malti li Miriam Christine nediet li tmiem is-sena l-oħra, il-kanzunetta għandha ħoss partikolari, ħoss ferrieħi u allegruż ħafna u tmur lil hinn mill-ħsejjes li smajna fil-kanzunetti: “Bi Ftit Kliem”, “Mill-Għatba ‘l Ġew” u “DilMara”. Jakkumpanja l-kanzunetta “Kuraġġ” huwa filmat mill-isbaħ, filmat li rawh aktar minn 40,000 persuna, u li jinkludi diversi xenarji minn Malta u Għawdex, bil-ħsieb li għad jerġa’ jiġi dak iżżmien li jkollna l-opportunità li ngawdu ‘l pajjiżna flimkien mal-għeżiez tagħna. Il-filmat u l-editjar kien xogħol Andrew Grech Iles minn Iles92 Videography. Mal-ippubblikar tal-filmat, Miriam kitbet dan id-diskors; “Kuraġġ! Dawn il-jiem xi darba jridu jgħaddu. Imma għalissa hemm bżonn li nieħdu paċenzja, nissaportu, insibu wens f’dawk l-iktar qrib tagħna ġo djarna u nsiru nafuhom u nħobbuhom ftit aħjar. Ejja nitgħallmu delizzji u affarjiet ġodda u nużaw dan il-ħin li ġie mogħti lilna biex insibu dik il-paci li forsi s’issa qatt ma stajna nsibu.” Jekk tixtiequ tiksbu kopja tal-album “Dil-Mara” li fih issibu l-kanzunetta “Kuraġġ” kif ukoll il-kanzunetti li ġew mnedija qabel; “Dil-Mara”, “Mill-Għatba ‘l Ġew” u “Bi Ftit Kliem”, dan tistgħu tagħmluh onlajn fuq siti digital bħal iTunes, Amazon, Deezer, Apple Music, u Spotify kif ukoll filħwienet ewlenin tal-mużika: D’Amato Records, Exotique u Olimpus Music. Għal aktar informazzjoni idħlu fuq www.dil-mara.com.mt, kif ukoll fuq il-paġni soċjali ta’ Miriam Christine fuq Facebook, Twitter, u Instagram."
2020-04-15,"Id-Djoċesi ta’ Għawdex tiġbor €40,000 għal ventilator",https://www.tvm.com.mt/mt/news/id-djocesi-ta-ghawdex-tigbor-e40000-ghal-ventilator/,"Il-ġbir għal ventilator fid-Djoċesi ta’ Għawdex qed jissokta anki wara l-Ġimgħa Mqaddsa u sa issa laħaq is-somma ta’ €41,350. F’Ċirkulari nhar id-Duluri, fit-3 ta’ April li għadda, l-Isqof Mario Grech, Amministratur Appostoliku għal Għawdex, kien għamel sejħa “lis-saċerdoti tad-djoċesi tagħna biex nimpenjaw ruħna li kull wieħed minna jagħmel kontribuzzjoni ta’ mhux inqas minn €100 f’dan il-fond biex jinxtara ventilator li huwa stmat li jiswa madwar €50,000”. Dan l-appell fetħu wkoll għall-poplu. Wieħed jista’ jgħin b’wieħed minn dawn it-tliet mezzi: 1. Jiddepożita l-għotja tiegħu f’dan il-kont bankarju permezz ta’ online banking jew permezz ta’ Revolut: Isem tal-kont: COVID 19 Numru tal-kont: 35452320032 IBAN: MT91APSB77013000000035452320032 Swift Code: APSBMTMT 2. Iċempel wieħed minn dawn in-numri: 51502095 – €5 51602017 – €10 51002021 – €20 51902087 – €50 3. Iħalli l-għotja tiegħu mal-Kappillani tal-Parroċċi jew mar-Retturi tal-Knejjes. Ara wkoll: ‘L-Istat mhux bir bla qiegħ’ – Mons. Mario Grech b’appell lis-saċerdoti biex jagħtu donazzjoni għal ventilator "
2020-04-15,Bosta ħaddiema tal-Air Malta jivvutaw favur il-paga soċjali,https://www.tvm.com.mt/mt/news/bosta-haddiema-tal-air-malta-jivvutaw-favur-il-paga-socjali/,"Iċ-Chairman u l-Bord tad-Diretturi tal-Air Malta b’mod unanimu tenna l-appoġġ u l-fiduċja tiegħu fil-Kap Eżekuttiv Clifford Chetcuti u sejjaħ l-attakk fuqu mill-union tal-pilota bħala mhux ġustifikat. F’dik li tidher referenza għat-talba tal-ALPA biex il-Ministru Silvio Schembri jintervjeni fil-kwistjoni, l-Airmalta qalet fi stqarrija li l-Bord approva wkoll li r-relazzjonijiet industrijali jitmexxew mill-uffiċjali tal-kumpanija. L-Air Malta qalet li l-miżuri li qed jiġu implementati minnha huma simili għal dak ta’ linji tal-ajru oħra fiċ-ċirkustanzi sabiex tkun salvagwardjata s-sostenibbiltà tal-kumpanija waqt li qiegħda tippjana għal wara li tgħaddi l-pandemija. Sadanittant, il-ħaddiema tal-Air Malta rappreżentati mill-General Workers Union ivvutaw favur ftehim li jieħdu paga soċjali ta’ mhux anqas minn €1200 fix-xahar offruti mill-kumpanija. Il-ftehim huwa għall-erba’ ġimgħat u jista’ jiġi mġedded. Il-General Workers Union qalet fi stqarrija li l-ħaddiema membri tagħha f’diversi taqsimiet approvaw il-ftehim b’maggoranza ta’ aktar minn 95% fid-dawl taċ-ċirkustanzi li tinsab fihom l-Air Malta bil-pandemija."
2020-04-15,“Grazzi ta’ dak kollu li qed tagħmlu għal Malta” – strixxun lewn il-bandiera Maltija jiddi fil-qalba tal-Belt Valletta,https://www.tvm.com.mt/mt/news/grazzi-ta-dak-kollu-li-qed-taghmlu-ghal-malta-strixxun-lewn-il-bandiera-maltija-jiddi-fil-qalba-tal-belt-valletta/,"It-toroq tal-Belt Valletta, bħall-maġġoranza tal-postijiet pubbliċi madwar il-gżejjer Maltin, bħalissa baħħ. Ma tarax ruħ, għajr dawk il-ftit persuni li ma jistgħux jagħmlu mod ieħor u għad qed ikollhom jidħlu għax-xogħol biex jaqilgħu l-ħobża ta’ kuljum. Qalb skiet taqtgħu b’sikkina, f’dawn l-aħħar jiem is-Soċjetà Filarmonika King’s Own dendlet strixxun daqshiex mal-faċċata tal-każin tagħha. Strixxun, li twaħħal fi Strada Rjali, fil-qalba tal-belt kapitali, b’tali mod li jintlemaħ minn kulħadd. F’kummenti lil tvm.com.mt, f’isem is-Soċjetà, id-direttur tal-għaqda Albert Dimech qal li l-kumitat u l-membri ħarġu b’din l-idea bil-għan li b’ġest ċkejken juru solidarjetà ma’ dawk il-persuni kollha li f’dan il-mument delikat qed jagħmlu sagrifiċċji liema bħalhom biex b’għemilhom jipproteġu ‘l-poplu Malti u Għawdxi. Id-direttur żied jgħid li billejl il-faċċata tal-każin tinxtegħel lewn il-bandiera Maltija. B’riżultat ta’ dan fil-ħemda tal-lejl l-abjad u l-aħmar jiddu fit-toroq siekta tal-Belt Valletta, bit-tama li l-poplu Malti jkompli jiġbed ħabel wieħed bħalma dejjem għamel meta ġie wiċċ imb wiċċ ma’ mumenti xejn faċli bħal dak li għaddejjin minnu bħalissa. "
2020-04-15,Min qed isofri minn ansjetà jirrikorri għall-għajnuna – il-Professur Gauci,https://www.tvm.com.mt/mt/news/min-qed-isofri-minn-ansjeta-jirrikorri-ghall-ghajnuna-il-professur-gauci/,"Il-Professur Charmaine Gauci appellat lil kull min qed isofri minn ansjetà biex jirrikorri għall-għajnuna u jċempel il-helpline 1770. Waqt konferenza stampa dwar is-sitwazzjoni tal-Covid-19 f’Malta, il-Professur Gauci qalet li m’aħniex ngħixu żminijiet normali u għalhekk hemm min toħroġlu jew tiżdiedlu l-ansjetà. Hija reġgħet appellat lill-pubbliku biex jobdi l-miżuri tal-awtoritajiet."
2020-04-15,6 każijiet oħra ta’ Coronavirus f’Malta – 3 minnhom miċ-ċentru ta’ Ħal Far,https://www.tvm.com.mt/mt/news/6-kazijiet-ohra-ta-coronavirus-fmalta-3-minnhom-mic-centru-ta-hal-far/,"Is-Supretendent tas-Saħħa, Charmaine Gauci ħabbret sitt każijiet ġodda tal-Coronavirus f’Malta, b’hekk issa t-total tela’ għal 399. Minn dawn 44 diġà fiequ minn din il-marda. F’konferenza stampa dwar is-sitwazzjoni attwali ta’ Covid-19 f’pajjiżna, is-Supretendent għas-Saħħa Charmaine Gauci qalet li lbieraħ saru 1,035 swab u s’issa saru 28,139 swab. Fost is-sitt każijiet ġodda hemm nofshom residenti fiċ-ċentru l-miftuħ ta’ Ħal Far. Dawn huma raġel ta’ 26 sena li ġie mill-Eritrea, żagħżugħ ta’ 19-il sena mis-Senegal u żagħżugħ ta’ 18-il sena li ġie mill-Bangladexx. Dawn irriżultaw pożittiv wara li saru diversi testijiet fost ir-residenti ta’ dan iċ-ċentru. It-tlieta l-oħra li nstabu pożittivi huma żagħżugħ ta’ 21 sena li kellu kuntatt ma’ persuna li aktar kmieni dil-ġimgħa kienet pożittiva għall-virus, raġel ieħor ta’ 60 sena u Għawdxija ta’ 38 sena li taħdem ġo lukanda u marret ġurnata xogħol wara li ħarġulha s-sintomi. Prof Gauci qalet li l-mara taħdem f’uffiċċju ma’ persuna oħra. Spjegat li l-persuna l-oħra sarilha t-test biex jaraw għandhiex il-virus u li fil-lukanda ttieħdu l-miżuri meħtieġa fosthom bħalissa qed isir id-disinfettar. Waqt li kienet qed twieġeb għad-domandi tal-ġurnalisti, Prof Gauci kkonfermat li l-ġimgħa l-oħra kien hemm każ ta’ ħaddiem li rriżulta fil-pożittiv fil-Freeport u qalet illi ttieħdu l-prekawzjonijiet kollha. Il-Professur Gauci qalet li għalkemm in-numri ta’ każi ġodda huma żgħar xorta għad hemm perikli ta’ infezzjoni lokali fil-komunità. “In-numri individwali mhumiex indikazzjoni ta’ eżatti x’qed jiġri imma jista’ għandna każijiet li ma resqux għat-testijiet u allura min għandu sintomi jkellmuna biex insaħħu l-containment strategy tagħna” Il-Professur Gauci qalet li qed isir moniteraġġ kontinwu fil-fabbriki, u appellat biex in-nies jevitaw spazji fejn ikun hemm nies oħrajn bħal bajjiet. Il-Professur Gauci reġgħet appellat biex min iħoss is-sintomi għandu jagħmel kuntatt man-numru 111, li wieħed jillimita l-ħruġ tiegħu barra u l-iġene tal-idejn li jgħin ħafna biex ma jinfirixx il-virus. Intant, il-Professuri Gauci fakkret fil-helpline 1770 għal persuni li jkollhom bżonn sapport mentali. Qalet li minn meta tnieda dan il-helpline, 350 ingħataw għajnuna."
2020-04-15,Covid-19: Il-campus ta’ Barts f’Għawdex isir estensjoni tal-isptar ġenerali,https://www.tvm.com.mt/mt/news/covid-19-il-campus-ta-barts-fghawdex-isir-estensjoni-tal-isptar-generali/,Il-campus ta’ Barts f’Għawdex se jintuża bħala estensjoni tal-Isptar Ġenerali t’Għawdex biex titwaqqaf l-imxija tal-Covid-19 f’Għawdex. Steward Malta u Queen Mary University London laħqu ftehim biex ikunu ta’ għajnuna u jipprovdu spazju għall-pazjenti bil-Covid-19. Mal-120 sodda fl-Isptar Ġenerali t’Għawdex issa se jiżdiedu 41 oħra.
2020-04-15,Ara: Ta’ 12-il sena tikteb kanzunetta ta’ kuraġġ b’rabta mal-Covid-19,https://www.tvm.com.mt/mt/news/ara-ta-12-il-sena-tikteb-kanzunetta-ta-kuragg-brabta-mal-covid-19/,"Krista Šujak, tifla ta’ 12-il sena li tgħix Ħaż-Żebbuġ mal-ġenituri tagħha u ma’ ħuha tatha għall-kant b’ruħha u b’ġisimha sa minn meta kellha ħames snin. Ftit ftit, bdiet titgħallem il-pjanu u saħansitra ttantat xortiha f’għadd ta’ kompetizzjonijiet tal-kant. Fost l-oħrajn, is-sena l-oħra rebħet il-kategorija tagħha f’Sanremo Junior Malta. Kull nhar ta’ Ġimgħa, minn Novembru li għada ‘l hawn, Krista qed ittella’ kanzunetta kull ġimgħa fuq il-midja soċjali tagħha bil-għan li taqsam it-talent tagħha mal-pubbliku. U f’dawn l-aħħar jiem, Krista kitbet kanzunetta b’rabta mal-Covid-19, liema virus ġab lid-dinja għarkupptejha. Il-mużika xogħol Krista wkoll, u l-messaġġ ewlieni tal-kanzunetta huwa wieħed pożittiv u ottimist għall-aħħar li jqanqal il-kuraġġ fost il-pubbliku fl-isfond ta’ dak li għaddejjin minnu bħalissa."
2020-04-15,Fin-12:30 – Is-Supretendent għas-Saħħa tindirizza konferenza stampa dwar il-Covid-19 f’pajjiżna,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-il-covid-19-fpajjizna/,"Is-Supretendent tas-Saħħa, Charmaine Gauci, se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ TVM."
2020-04-15,Jonqsu l-vibrazzjonijiet fl-art minn meta l-pubbliku ntalab biex jibqa’ ġewwa,https://www.tvm.com.mt/mt/news/jonqsu-l-vibrazzjonijiet-fl-art-minn-meta-l-pubbliku-ntalab-biex-jibqa-gewwa/,"Għalkemm kulħadd għandu għajnejh f’wiċċu u mad-daqqa ta’ għajn faċli tinduna kemm naqset l-attività fit-toroq minħabba r-restrizzjonijiet tal-pandemija, id-dipartiment tal-Ġeoxjenzi tal-Università ta’ Malta bit-tagħmir li bih ikejjel t-terremoti qal l-isturmenti fin-network tiegħu qed jimmarkaw saħansitra t-tnaqqis tal-ħsejjes fit-toroq. L-Università qalet fi stqarrija li l-istazzjonijiet sismografiċi tan-Netwerk Siżmiku tagħha li jinkludi seba’ sismografi diġitali mifruxa f’Malta, Għawdex u Kemmuna jirreġistraw l-vibrazzjonijiet fl-art, li joriġinaw minn sorsi magħmula mill-bniedem bħat-traffiku u makkinarju industrijali, kif ukoll minn sorsi naturali bħar-riħ u mewġ tal-baħar. Spjega li l-istampa turi l-livell ta’ ħsejjes maqbuda fl-istazzjon tal-Università, fl-aħħar ftit ġimgħat, speċjalment fil-Ħdud u l-festi naqsu b’madwar 25% riżultat tat-tnaqqis tat-traffiku fost oħrajn fit-Triq Reġjonali u fil-bypass ta’ Birkirkara. Fl-istqarrija ngħad li osservazzjonijiet simili ġew irregistrati madwar l-Ewropa. Ingħad li minkejja li n-nuqqas ta’ attività soċjali mhix mixtieqa mill-poplu, din qed tagħti l-opportunità lis-siżmologi li josservaw terremoti aktar dgħajfa li s-soltu s-sinjal tagħhom jiġi mitluf fl-istorbju tal-ħajja ta’ kuljum. Intant d-direttivi tal-awtoritajiet xorta jinkisru min xi wħud tant li lbieraħ l-pulizija tat taħrika lil 27 persuna li kienu fi gruppi ta’ aktar minn tliet min-nies. Dawnj jeħlu multa ta’ €100 kull wieħed. Fl-istess waqt ħadd ma nstab jikser il-kwarantina obbligatorja fis-738 spezzjoni li saru lbieraħ. "
2020-04-15,F’Wales il-Gvern jibgħat l-ittri għan-nies vulnerabbli biex jibqgħu d-dar f’indirizzi ħżiena,https://www.tvm.com.mt/mt/news/fwales-il-gvern-jibghat-l-ittri-ghan-nies-vulnerabbli-biex-jibqghu-d-dar-findirizzi-hziena/,"F’Wales, il-Gvern talab appoloġija wara li 13,000 ittra maħsuba għan-nies l-aktar vulnerabbli għall-Coronavirus intbagħtu f’indirizzi żbaljati. Aktar minn 80,000 persuna kellhom jirċievu din l-ittra. Il-Gvern qal li dan kien żball kbir u li l-ittri reġgħu nħarġu mill-ġdid, din id-darba b’indirizz tajjeb. L-ittra hija għal dawk in-nies li għandhom kundizzjonijiet serji ta’ saħħa u tagħti parir biex dawn in-nies jibqgħu f’darhom għal 12-il ġimgħa. Fiha wkoll xi informazzjoni u pariri, fosthom kif dawk il-persuni li m’għandhom il-ħadd jistgħu jiġbru l-mediċini u l-ikel essenzjali. L-ittri kellhom jaslu sat-3 t’April, b’dawk eliġibbli għall-ittri jikkwalifikaw għall-prijorità mill-ħwienet tal-ikel. Intant il-Gvern qal li l-awtoritajiet lokali u l-ħwienet tal-ikel ingħataw l-indirizzi t-tajbin sabiex iwasslu l-ikel."
2020-04-15,Il-lockdown f’Malta – Pieni ħorox ħafna fil-pesta tal-1813,https://www.tvm.com.mt/mt/news/il-lockdown-fmalta-pieni-horox-hafna-fil-pesta-tal-1813/,"Fl-aħħar xhur, kelma li bdiet tintuża spiss hi “lockdown”, b’kulħadd jgħid tiegħu dwarha. Fl-aħħar 200 sena, f’Malta kellna żewġ mumenti oħra fejn ġie impost lockdown minħabba mard. F’titwila fl-Arkivji Nazzjonali sibna li l-lockdown fil-pesta tal-1813 kellu pieni ħorox ħafna, inkluż il-mewt, għal min jagħmel ta’ rasu. Il-kunċett li l-poplu jibqa ġewwa daru waqt pandemiji, mhix xi ħaġa ġdida. L-arkivista ewlieni, Charles Farrugia, qal li f’żewġ epidemiji li ħabtet wiċċha magħhom Malta – fl-1813 meta faqqgħet il-Pesta u fl-1918 meta l-influwenza spanjola infirxet mad-dinja – il-poplu kien obbligat jimxi ma’ ċerti regoli. Dr Farrugia spjega li l-miżuri tal-lockdown fil-pesta tal-1813 kienu ħorox ħafna. “Meta wieħed jara n-notifika ta’ x’kien qed jimponi il-Gvern fuq in-nies, jekk dawn jiksru il-kwarantina kienet ħarxa ħafna by today’s standards. Għandek il-piena tal-mewt għal min eżempju suppost jibqa’ f’daru u joħrog, piena tal-mewt għal min jibdel id-dar, iġifieri telaq mid-dar u mar f’dar oħra,” qal l-Arkivista Ewlieni, Charles Farrugia. L-introduzzjoni tas-sistema tan-numri tal-bibien kienet fost il-miżuri li ttieħdu kawża tal-istess pesta, bil-għan li l-awtoritajiet ikunu jistgħu jaraw li r-regoli qed jiġu segwiti. Mitt sena wara, waqt l-influwenza Spanjola, id-dokumenti amministrattivi li jinsabu fl-Arkivju Nazzjonali f’Santu Spirtu ir-Rabat, juru xebħ kbir bejn il-miżuri li ttieħdu mit-tmexxija ta’ dak iż-żmien u dik tal-lum. “Għandek l-appell biex ma jinġemgħux ġemgħat ta nies, għeluq ta skejjel, restrizzjonijiet fuq moviment ta nies, il-miżuri simili ħafna għal dawk li qed naraw illum. ovjament kien ikollok ħafna korrispondenza fuq moviment ta’ nies għal ġo lazzarett,” qal Charles Farrugia. Mal-milja taż-żmien, is-sistemi amministrattivi saru aktar kumplessi, bl-arkivista ewlieni jgħid li aktar ma tmur lura, is-sistema kienet aktar ċentraliżżata. “Anke kienu jippubblikaw bulettini ta’ kuljum kif nagħmlu illum, bin-numri ta’ vittmi jew nies li jintlaqtu, imma kienet tkun bl-ismijiet u l-indirizzi tal-persuni li qed imutu ħafna drabi fil-bliet prinċipali u rħula differenti. Fl-influwenza Spanjola għandek iktar amministrazzjoni li tinfirex,” kompla Charles Farrugia. Waqt li illum l-aġġornamenti mis-Supretendent tas-Saħħa Pubblika qed jixxandru dirett fuq it-televiżjoni u l-media soċjali, fil-passat l-aġġornament kien isir b’notifika maħruġa biż-żewġ lingwi uffiċjali."
2020-04-14,L-uffiċjali tal-komunità jservu t’appoġġ għar-residenti,https://www.tvm.com.mt/mt/news/l-ufficjali-tal-komunita-jservu-tappogg-ghar-residenti/,"Tliet uffiċjali tal-komunità tal-aġenzija LESA kuljum qed iwasslu mal-35 xirja lil anzjani, persuni vulnerabbli u persuni li jinsabu fi kwarantina mandatorja. L-uffiċjali tal-komunità qed iqassmu wkoll il-mediċini tal-POYC lil aktar minn 120 anzjan u anzjana kuljum. Das-servizz hu maħsub għall-persuni ordnati joqgħodu d-dar biex ma jkollhomx għalfejn joħorġu biex jixtru l-bżonnijiet ta’ kuljum. Il-ħaddiema tas-saħħa jinsabu fuq quddiem nett fil-ġlieda mal-Covid-19, iżda fil-katina ta’ servizzi hemm persuni oħra li f’tebqa’ t’għajn bidlu r-rutina u d-doveri tagħhom biex jassistu lil dawk l-aktar fil-bżonn. Fost dawn hemm, l-uffiċjali tal-komunità li bħalissa qed verament jaqdu lill-komunità billi wħud minnhom kuljum qed iwasslu x-xirjiet u prodotti essenzjali lill-anzjani, persuni vulnerabbli jew persuni li jridu jsegwu l-kwarantina mandatorja u għalhekk ma jistgħux joħorġu mid-dar. Fil-bidu tal-imxija, dan is-servizz kien qed jingħata mill-Forzi Armati ta’ Malta li minħabba impenji oħra kellhom jiffokaw ir-riżorsi tagħhom bnadi oħra. Id-Direttur għall-Affarijiet Korporattivi, Svetlick Flores qal li mit-Tnejn sal-Ħadd – qed jitqassmu madwar 35 xirja, b’madwar tliet uffiċjali tal-komunità. “Jiġbru l-ordnijiet li dawn il-persuni jagħmlu permezz tat-telefon 21411411 fejn issir l-ordni li tingħata lill-operatur li jipprepara x-xogħol kollu li jkun hemm meħtieġ, jitgħabba kif qed naraw bħalissa fil-vannijiet imbagħad minn hemm jibdew id-deliveries skont il-lokalitajiet u dak li jkun hemm bżonn,” qal Svetlick Flores. Minbarra fid-djar privati, ix-xirjiet qed jitqassmu wkoll fid-djar tal-anzjani li f’dan iż-żmien diffiċli jinsabu iżolati minn qrabathom u li qabel feġġet il-pandemija x’aktarx li kienu jġibulhom xi affarijiet jew prodotti li jkollhom bżonn. Is-Sur Flores qal li l-uffiċjali li qed iqassmu x-xirjiet mhux jagħmlu kuntatt dirett mal-persuni li jirċievu x-xirjiet u qed jilbsu ilbies protettiv fosthom maskri u ingwanti. “Dik hija l-ikbar sfida li wieħed jara għax fl-aħħar mill-aħħar għandek ir-riżorsi tal-aġenzija li trid tħarishom għax huma ħaddiema li jridu jagħtu servizz għall-komunità,” kompla d-Direttur għall-Affarijiet Korporattivi. Minbarra t-tqassim tax-xirjiet u l-prodotti essenzjali, għadd ta’ uffiċjali tal-LESA qed iqassmu wkoll il-mediċini tal-POYC lill-anzjani li ma jistgħux joħorġu mid-dar. Hu stmat li mit-Tnejn sal-Ġimgħa qed jitqassmu l-mediċini lil madwar 150 anzjan u anzjana."
2020-04-14,Il-Medavia tħalli l-art l-ajruplani u tkeċċi l-bdoti u l-membri tal-ekwipaġġ,https://www.tvm.com.mt/mt/news/il-medavia-thalli-l-art-l-ajruplani-u-tkecci-l-bdoti-u-l-membri-tal-ekwipagg/,"Il-kumpanija Medavia qalet li riżultat dirett tal-impatt diżastruż tal-pandemija tal-COVID-19, kellha tħalli l-art il-flotta ta’ ajruplani u tnaqqas l-impjegati tagħha. Fi stqarrija qalet li din kienet miżura drastika bil-għan li ssalva l-kumpanija. Qalet li l-management għaddej bi sforzi sabiex jirristruttura l-kumpanija b’mod li din tkun vijabbli biex tibqaż topera f’oqsma oħra. Il-Medavia qalet li se tkompli taħdem sabiex tagħmel tajjeb għat-telf li qed iġġarrab. Qalet ukoll li minkejja d-diversi s-sfidi, tinsab fil-proċess li tibgħat lura l-membri tal-ekwipaġġ u se tassigura li dawn jaslu f’pajjiżhom qawwijin u sħaħ.  "
2020-04-14,Il-Fond Monetarju Internazzjonali jbassar li l-ekonomija dinjija se tiċkien bi 3% din is-sena,https://www.tvm.com.mt/mt/news/il-fond-monetarju-internazzjonali-jbassar-li-l-ekonomija-dinjija-se-tickien-bi-3-din-is-sena/,"F’rapport dwar l-ekonomija dinija fl-isfond tal-pandemija, il-Fond Monetarju Internazzjonali jitkellem dwar gwaj ekonomiku serju għall-ekonomiji ewlenin. Dwar Malta, il-Fond Monetarju Internazzjonali qal li l-ekonomija Maltija mistennija tonqos bi 2.8 fil-mija, iżda jbassar li s-sena d-dieħla terġa’ tiżdied b’7 fil-mija. L-IMF qed ibassar li l-qgħad f’Malta ser jiżdied minn 3.4% għal 5% din is-sena u jerġa’ jibda jonqos is-sena d-dieħla. L-istimi tal-ekonomisti tal-IMF saru fuq il-bażi tal-aħjar xenarju jekk il-pandemija tgħaddi fit-tieni nofs ta’ din is-sena, biex tippermetti lil gvern inaqqas ir-ristrizzjonijiet u jagħti spinta lill-ekonomija. It-tbassir tal-Fond Monetarju Internazzjonali jgħid li Malta ser tkun fost l-inqas milquta fost l-ekonomiji tal-pajjiżi Ewropej. Ara wkoll: Id-dinja qed tiffaċċja l-agħar riċessjoni minn dik tat-tletinijiet "
2020-04-14,Jikkura 35 pazjent bil-COVID-19: Is-saċerdot – tabib Għawdxi mal-foqra f’belt Peruvjana,https://www.tvm.com.mt/mt/news/jikkura-35-pazjent-bil-covid-19-is-sacerdot-tabib-ghawdxi-mal-foqra-fbelt-peruvjana/,"Missjunarju Għawdxi fil-Peru’ qed jikkura 35 persuna bil-COVID-19 li qegħdin rikoverati f’qagħda stabbli f’dar tal-irtiri tal-knisja. Dun Raymond Portelli, li hu wkoll tabib tkellem ma’ tvm.com.mt dwar il-firxa tal-virus fil-belt ta’ Iquitos fejn ilu jagħti servizz pastorali u mediku aktar minn 20 sena. “Hawnhekk il-Covid-19 ovvjament waslet ukoll f’Iquitos.” Dun Raymond Portelli hu missjunarju mhux biss tar-ruħ imma wkoll tal-ġisem għax apparti li hu saċerdot hu wkoll tabib. Bħalissa qed jikkura pazjenti bil-coronavirus fil-belt ta’ Iquitos fil-Perù, li għandha popolazzjoni ta’ kważi 400,000 ruħ u mdawra bil-ġungla tal-Amażonja. Qal li f’Iquitos hemm aktar minn 300 pazjent bil-coronavirus u hemm ħafna aktar li għadhom ma ġewx ittestjati għax m’hemmx biżejjed kits biex isiru t-testijiet għall-virus. Dun Raymond spjega li l-isptarijiet f’Iquitos mhux ilaħħqu ma’ din il-pandemija. Qal li l-Knisja fetħet id-dar tal-irtiri għal pazjenti bil-coronavirus, li huma stabbli. “Bħalissa għandna 35 imma għandna wisgħa għal mija. Jien bħala tabib qed nieħu ħsiebhom jien, ovvjament f’kordinazzjoni mad-dipartiment tal-health hawn f’Iquitos. Qed immur hemm darbtejn kuljum nattendihom,” qal Dun Raymond Portelli. Fl-aħħar żjara tiegħu f’Malta, fi Frar li għadda, is-saċerdot Għawdxi qal li għalih il-mediċina u s-saċerdozju huma żewġ vokazzjonijiet f’waħda. Hu studja l-mediċina fl-università ta’ Iquitos stess u laħaq tabib fl-2006. “Ħassejt aktar bżonn hemmhekk barra li hemm nuqqas ta’ qassisin hemm ukoll nuqqas ta’ tobba u ħassejt li lill-fqir inkun nista’ ngħinu aħjar, b’mod aktar ħolistiku u komplet bħala tabib u bħala qassis,” qal il-missjurnarju fil-Perù. Dun Raymond hu kappillan u l-uniku saċerdot f’parroċċa ta’ madwar 18,000 persuna. Il-faqar, in-nuqqas ta’ edukazzjoni u l-qgħad huma l-akbar diffikultajiet f’din il-belt li hija maqtugħa mill-kumplament tal-pajjiż u li tista’ tasal għaliha biss bl-ajru jew billi taqsam ix-xmara. “Fir-rivers matul ix-xmara realtà totalment, agħar, għax ovvjament fil-villaġi jkunu sigħat ‘il bogħod minn Iquitos. Hemmhekk m’hemm xejn m’hemmx pharmacies m’hemmx tobba m’hemmx clinics. Għalhekk persuna li timrad fil-villaġ ħafna jirrikorru għal mediċina naturali li għandna l-effett tagħha tajjeb ukoll imma ovvjament mhux l-istess bħal antibiotic,” qal Dun Raymond Portelli. Meta jżur dawn il-villaġi, Dun Raymond jipprova jgħin kif jista’ u jieħu mediċina bażika miegħu. Minbarra l-pandemija tal-Covid-19, it-tobba f’Iquitos iħabbtu wiċċhom ma’ mard ieħor bħalma hija l-malarja u d-dengue, li tittieħed b’gidma ta’ nemusa."
2020-04-14,Tappella lill-pazjenti jgħidu l-verità dwar is-sintomi li jkollhom,https://www.tvm.com.mt/mt/news/tappella-lill-pazjenti-jghidu-l-verita-dwar-is-sintomi-li-jkollhom/,"Ġiet wiċċ’imb’wiċċ mill-anqas erba’ darbiet ma’ pazjenti bil-Covid-19. Tliet darbiet meta ħarġet għalihom bl-ambulanza u darb’oħra fl-Emerġenza tal-Isptar Mater Dei. Infermiera tal-Emerġenza tirrakkonta l-ansjetajiet u l-istress li qed jgħaddu minnu l-professjonisti tas-saħħa. L-infermiera Anne Marie Borg, li taħdem fl-Emerġenza tal-Isptar Mater Dei, tiddeskrivi x’għadda minn moħħha kull meta ħarġet għall-pazjenti bl-ambulanza. “Naħseb l-aktar kelma adatta hija l-ansjetà sakemm tasal fuq il-post u tkellem lill-pazjent. malli tkellem lill-pazjent tinduna li għandu storja u huwa vulnerabbli wkoll u għandu l-ansjetà l-istess bħalna. Aħna nħossuna anzjuzi minħabba r-riskju u l-pazjent minħabba li ma jafx minn x’hiex se jgħaddi jew x’għandu,” qalet l-infermiera Borg. Mindu faqqgħet l-imxija, il-prattiċi tax-xogħol fuq l-ambulanzi inbidlu. “Ambulanzi qed noħorġu żewġ infermiera meta nkunu nafu jew għandna dubju li jkun hemm pazjent bil-covid-19 ħalli aħna nkunu nistgħu nilbsu l-ilbies protettiv u l-kollega tagħna tassisti lilna biex inkunu safe kemm jista’ jkun,” kompliet l-infermiera. L-istess inbidlu l-prattiċi fl-Emerġenza bit-twaqqif ta’ taqsima apposta biex tissepara lil min ikollu s-sintomi mill-bqija. Iżda kif Anne Marie nnifisha tirrakkonta, f’okkażjoni minnhom fl-Emerġenza ġiet esposta għal pazjent bil-covid-19 li beża’ jgħid x’kien qed iħoss. “Il-koperazzjoni u li l-pazjent jgħid il-verità fuq is-sintomi tiegħu hija importanti ħafna,” saħqet Anne Marie Borg. Anne Marie tistqarr li anki hi ħasset xi sintomi u marret għat-test. Is-swab li sarilha madwar 24 siegħa qabel din l-intervista fuq Rasimbras, ħarġilha negattiv. “Is-sitwazzjoni tal-front line hija għalfejn aħna nistgħu niġu pożittivi għall-Covid-19, bħal ma suldat imur għall-gwerra jista’ jindarab. Aħna hawn esposti għall-mikrobu ħafna aktar min-nies li jibqgħu id-dar. Hija xi ħaġa li tbezzgħek vera imma xi ħaġa li nistennewha wkoll,” qalet l-infermiera Borg. It-tbatijiet jibqgħu ħafna u jafu jtulu aktar minn xift ta’ 12-il siegħa. “Fizikament tkun għajjiena, l-għatx minħabba l-maskra ma tkunx tista tixrob. L-istress tal-emerġenza kien u jibqa’ għax ma tistax tgħid x’se jinqala’,” kompliet Anne Marie. Bis-sagrificcji li qed isiru huma kbar. “Is-sitwazzjoni tiegħi persuna vulnerabbli d-dar kelli niżolha lili nnifsi mill-familjari u ma nibqax ngħix taħt l-istess saqaf magħhom. Uħud mill-kollegi tiegħi għamlu l-istess, uħud minnhom tobba u infermiera li qed jistenew l-ewwel wild tagħhom. Ma jistgħux ikunu ma żwieġhom. tbatija oħra,” temmet tgħid l-infermiera Borg."
2020-04-14,Il-Kamra tan-Negozji Żgħar u Medji tilqa’ d-deċiżjoni tal-Gvern fuq is-self mill-banek,https://www.tvm.com.mt/mt/news/il-kamra-tan-negozji-zghar-u-medji-tilqa-d-decizjoni-tal-gvern-fuq-is-self-mill-banek/,"Il-Kamra Maltija tan-Negozji Żgħar u Medji laqgħet id-deċiżjoni tal-Gvern li jordna lill-banek jagħtu moratorju fuq il-pagamenti tas-self lil dawk li ntlaqtu mill-Covid-19. Fi stqarrija l-Kamra qalet li fl-aħħar ġimgħat kellha diskussjonijiet mal-Gvern u mal-Assoċjazzjoni Maltija tal-Bankiera dwar l-appoġġ li jista’ jingħata lil negozji f’diffikultà. Qalet li minkejja li numru ta’ banek kienu diġà ħabbru inizjattivi volontarji, l-Kamra kellha rapporti li xi negopzji kienu qed isibuha diffiċli biex jibbenefikaw mill-moratorja. Żiedet li għalhekk il-moratorja imposta mill-Gvern hija pilastru fil-mekkaniżmu ta’ appoġġ lin-negozji, li flimkien mal-miżuri mħabbra mill-Bank Malti għall-Iżvilupp, se tkun kruċjali biex in-negozji ma jfallux. Ara wkoll: Il-banek ordnati jissospendu b’6 xhur il-ħlasijiet fuq self "
2020-04-14,ARA: It-toroq vojta tal-Belt sfond għal produzzjoni mużikali,https://www.tvm.com.mt/mt/news/ara-it-toroq-vojta-tal-belt-sfond-ghal-produzzjoni-muzikali/,"L-ewwel minn erba’ produzzjonijiet awdjo-viżivi mill-Aġenzija Kulturali għall-Belt Valletta b’kollaborazzjoni mal-Orkestra Filarmonika ta’ Malta għandha l-għan li tispira lin-nies permezz tal-mużika u tibgħat messaġġ ta’ tama lil dawk kollha li b’xi mod huma affetwati mill-pandemija tal-Covid-19. Bl-appoġġ tal-Bank of Valletta, dawn l-inizjattivi jservu bħala mezz pożittiv biex il-pajjiż jingħaqad u jħares ‘il quddiem lejn ġejjieni aħjar. L-ewwel produzzjoni li ġġib l-isem “Where the Streets Have No Name”, b’arranġament orkestrali minn Aurelio Belli, għandha l-għan li ssaħħaħ ir-reputazzjoni tal-Belt Valletta u ta’ Malta bħala destinazzjoni kulturali fuq pjattaforma diġitali filwaqt li tkabbar l-għarfien dwar il-wirt uniku nazzjonali u kulturali. L-Aġenzija Kulturali għall-Belt Valletta qalet li għażlet l-isem tal-kanzunetta tal-U2 biex turi t-toroq tal-Belt li normalment ikunu miżgħuda bin-nies illum huma vojta u kwieti."
2020-04-14,"Franza b’xahar ieħor taħt lockdown, Spanja u l-Italja jillaxkaw",https://www.tvm.com.mt/mt/news/franza-bxahar-iehor-taht-lockdown-spanja-u-l-italja-jillakxkaw/,"F’messaġġ lin-nazzjon, il-President Franċiż Emmanuel Macron qal li l-pajjiż se jibqa’ f’lockdown għal mill-inqas xahar ieħor. Huwa qal li biex il-pajjiż jerġa jirritorna għan-normal jeħtieġ li ċ-ċittadini jsegwu ir-regoli u jkunu responsabbli waqt lockdown strett li ġie estiż sal-11 ta’ Mejju. F’messaġġ televiżiv ta’ nofs siegħa, Macron irrikonoxxa diversi nuqqasijiet biex kienet indirizzata il-pandemija, fosthom nuqqas ta’ maskri u tagħmir fl-isptarijiet. Sadanittant, diversi pajjiżi Ewropej bdew jillaxkaw xi restrizzjonijiet wara li kienu ilhom ġimgħat b’lockdown. Wara li fi Spanja mill-bieraħ tħalla jerġa jibda x-xogħol f’siti ta’ kostruzzjoni u fabbriki, mil-lum l-Italja u l-Awstrija segwew il-passi tagħhom minkejja diversi restrizzjonijiet imposti. Fi Spanja mietu 567 fl-aħħar 24 siegħa – 50 aktar mill-bieraħ. Fl-Italja llum mietu 602 persuni oħra."
2020-04-14,Il-PN jipproponi bonus għall-pensjonanti,https://www.tvm.com.mt/mt/news/il-pn-jipproponi-bonus-ghall-pensjonanti/,"Il-Partit Nazzjonalista qed jipproponi li l-pensjonanti jingħataw bonus addizzjonali mal-pensjoni ta’ kull erba’ ġimgħat bil-għan li jkunu mwieżna għaż-żidiet fil-prezzijiet li qed jesperjenzaw minħabba l-COVID-19. Il-Viċi Kap tal-Partit Nazzjonalista, David Agius, qal li l-Oppożizzjoni laqgħet id-direttivi mħabbra mill-Gvern biex l-anzjani ta’ aktar minn 65 sena jibqgħu ġewwa, iżda saħaq li m’huwiex ġust li jispiċċaw iħallsu aktar għall-prodotti ta’ kuljum, b’mediċini li qed ikunu out of stock u fir-riskju tal-faqar. Is-Sur Agius qal li l-Gvern għandu jassigura ttestjar estensiv fost care workers u anzjani. Fil-konferenza tal-aħbarijiet, id-deputati Maria Fatima Deguara u Ivan Bartolo qalu li l-Partit Nazzjonalista qed jipproponi appoġġ lill-għaqdiet governattivi li jaħdmu fil-ġlieda kontra l-faqar u moratorju ta’ sitt xhur li jista’ jiġġedded jekk il-kriżi tippersisti, fuq il-kirjiet privati u kull kirja li titħallas lill-Awtorità tad-Djar."
2020-04-14,Il-ħosba tista’ terfa’ rasha f’diversi pajjiżi – f’Malta t-tilqima tibqa’ tingħata,https://www.tvm.com.mt/mt/news/il-hosba-tista-terfa-rasha-fdiversi-pajjizi-fmalta-t-tilqima-tibqa-tinghata/,"L-organizzazzjoni internazzjonali Unicef qalet li l-ħosba tista’ terġa’ tibda terfa’ rasha f’diversi pajjiżi minħabba li jieqaf jingħata l-vaċċin matul il-pandemija tal-Covid-19. Il-Unicef tikkalkula li madwar 117-il miljun tifel u tifla f’37 pajjiż se jiġu affetwati mis-sospensjoni tat-tilqim, l-iktar f’pajjiżi sotto-żviluppati fl-Afrika u f’partijiet tal-Asja. L-Organizzazzjoni Dinjija tas-Saħħa qalet li l-pajjiżi li m’għandhomx każijiet ta’ ħosba jistgħu jwaqqfu temporanjament il-kampanji tat-tilqim fid-dawl tal-Covid-19. Madankollu, kelliema għall-Ministeru tas-Saħħa kkonfermat ma’ TVM li f’Malta t-tilqima għall-ħosba xorta waħda qed tibqa’ tingħata b’mod normali."
2020-04-14,Id-dinja qed tiffaċċja l-agħar riċessjoni minn dik tat-tletinijiet,https://www.tvm.com.mt/mt/news/id-dinja-qed-tiffaccja-l-aghar-ricessjoni-minn-dik-tat-tletinijiet/,"Il-Fond Monetarju Internazzjonali (IMF) qal li l-ekonomija globali se tiċkien bi 3% din is-sena hekk kif l-andament ekonomiku tal-pajjiżi madwar id-dinja naqas b’rata mill-aktar mgħaġġla. L-IMF iddeskriva t-tnaqqis globali bħala l-agħar tnaqqis mir-riċessjoni tat-tletinijiet. Qal li l-pandemija tefgħet lid-dinja fi kriżi li qatt ma rat bħalha. Qal ukol li d-dewmien tal-imxija se jkun qed ipoġġi l-abilità tal-gvernijiet u tal-banek ċentrali fuq test biex jikkontrollaw il-kriżi. L-ekonomista tal-IMF Gita Gopinath, qalet li l-kriżi tista’ taqta aktar minn €8 triljun mill-prodott domestiku gross totali matul is-sentejn li ġejjin. Il-Fond filwaqt li faħħar il-miżuri li ħadu l-pajjiżi sabiex jikkontrollaw l-imxija tal-Covid-19, qal li l-ebda pajjiż mhu se jirnexxielu jiżgiċċa l-effett ekonomiku.  "
2020-04-14,L-iskejjel fl-Awstrija jistgħu jiftħu f’nofs Mejju – Il-Kanċillier Kurz,https://www.tvm.com.mt/mt/news/l-iskejjel-fl-awstrija-jistghu-jifthu-fnofs-mejju-il-kancillier-kurz/,"L-Awstrija bdiet tirrilassa xi ftit mir-restrizzjonijiet u mil-lum bdew jiftħu xi negozji. Il-Kanċillier Sebastian Kurz qal li l-iskejjel se jibqgħu magħluqin għal mill-anqas xahar ieħor għaliex dan jinvolvi l-ħruġ ta’ madwar miljun student u studenta f’daqqa. Fi Vjenna huwa qal li minn rapporti li għandu, l-Awstrijaċi għandhom dixxiplina kbira u jżommu d-distanza filwaqt li l-maġġoranza tan-nies joqgħodu jistennew barra l-ħanut qabel jidħlu ġewwa. L-Awtrija rreġistrat 368 mewt mill-Covid-19 u l-ammont ta’ każi ġodda kuljum qed jonqos filwaqt li stabbilizzaw il-każijiet ta’ pazjenti li jkollhom bżonn jidħlu l-isptar. "
2020-04-14,Sa nofsillejl il-laboratorji jkunu għaddejjin bit-testijiet tal-Covid-19,https://www.tvm.com.mt/mt/news/sa-nofsillejl-il-laboratorji-jkunu-ghaddejjin-bit-testijiet-tal-covid-19/,"Fil-laboratorji ta’ Malta qed isiru bejn 4 u 5 runs kuljum biex jiġu ttestjati l-iswabs għall-Covid-19, bl-aħħar waħda li ssir f’nofsillejl. Dan qalitu s-Supretendent tas-Saħħa Pubblika, Charmaine Gauci, meta mistoqsija għalfejn xi persuni jistgħu ma jirċevux it-test tagħhom f’inqas minn 24 siegħa. Prof Gauci fakkret li qed isiru ’l fuq minn elf test kuljum, u l-persuni jkunu infurmati bir-riżultat kemm jista’ jkun possibbli permezz ta’ SMS jew email. F’każ ta’ anzjani li m’għandhomx mobile, issir telefonata, iżda Prof Gauci ħeġġet biex fejn hu possibbli minflok jagħtu l-mobile tal-qraba biex il-proċess ikun jista’ jitħaffef. Fakkret li r-riżultati jistgħu jiġu segwiti wkoll online permezz tas-sit elettroniku myhealth, fejn ikunu jidhru r-runs fi x’ħin saru. Ara wkoll: 9 każijiet ġodda ta’ Covid-19 f’Malta – telgħu għal 393 "
2020-04-14,19 mit-393 każ ta’ Covid-19 f’Malta huma health care workers minn Mater Dei,https://www.tvm.com.mt/mt/news/19-mit-393-kaz-ta-covid-19-fmalta-huma-health-care-workers-minn-mater-dei/,"Dsatax-il health care worker mill-isptar Mater Dei, irriżultaw pożittivi għall-coronavirus. Is-Supretendent tas-Saħħa Pubblika, il-Professur Charmaine Gauci qalet dan hija u twieġeb il-mistoqsijiet tal-ġurnalisti waqt il-bulettin mediku dwar l-aħħar aġġornment ta’ każijiet ġodda ta’ Covid-19. Il-Professur Gauci qalet li dawn il-health care workers ikunu fil-komunità bħal kullħadd u għalhekk jistgħu jimirdu wkoll. Qalet li huwa mportanti li impjegati f’faċilità tas-saħħa, ikunu identifikati mill-ewwel sabiex jiġu iżolati minnufih biex ma jkunux sors ta’ espożizzjoni għal ħaddieħor u jingħataw il-kura li għandhom bżonn. Qalet li f’kull każ ta’ xi ħadd li huwa mpjegati u jirriżulta li huwa nfettat bil-virus, l-awtoritajiet tas-saħħa jagħmlu contact tracing fid-dettal biex ikun magħruf sew min seta kien espost biex ikunu jistgħu jittieħdu l-passi meħtieġa."
2020-04-14,“M’hemm l-ebda indikazzjoni li Malta laħqet il-quċċata” – Prof Gauci,https://www.tvm.com.mt/mt/news/mhemm-l-ebda-indikazzjoni-li-malta-lahqet-il-quccata-prof-gauci/,"Is-Supretendent tas-Saħħa Pubblika, Prof Charmaine Gauci, qalet li s’issa m’hemm l-ebda indikazzjoni li Malta laħqet il-quċċata tal-każijiet ta’ Covid-19. Prof Gauci kienet qed twieġeb mistoqsijiet tal-ġurnalisti dwar il-fatt li fl-aħħar jiem kien hemm tnaqqis fil-każijiet ġodda. Hija fakkret li kellna ġranet fejn in-numri kienu għoljin, u spjegat li f’popolazzjoni żgħira bħal ta’ Malta n-numri jistgħu jvarjaw ħafna. Saħqet li l-każijiet xorta għadhom telgħin ’il fuq, u m’hemm l-ebda indikazzjoni li lħaqna l-quċċata. Prof Gauci qalet li n-numri qed jiżdiedu bir-rata mixtieqa, iżda biex dan ikompli l-miżuri jridu jibqgħu jiġu osservati. Hija żiedet tfakkar li n-numri huma ta’ każijiet li qed jiġu pożittivi, iżda li hemm numru ieħor ta’ nies li għandhom il-Covid-19 u qegħdin fil-komunità u għadhom ma ġewx ittestjati. N Għalhekk, waqt li appellat lil nies bis-sintomi biex jersqu għat-test, ħeġġet ukoll id-distanza soċjali biex jitnaqqas iċ-ċans li persuna xxerred il-virus bla ma tinduna. Ara wkoll: 9 każijiet ġodda ta’ Covid-19 f’Malta – telgħu għal 393 "
2020-04-14,9 każijiet ġodda ta’ Covid-19 f’Malta – telgħu għal 393,https://www.tvm.com.mt/mt/news/9-kazijiet-godda-ta-covid-19-fmalta-telghu-ghal-393/,"Illum kienu kkonfermati 9 każijiet ġodda ta’ Covid-19 f’Malta, biex issa t-total ta’ persuni infettati tela’ għal 393, li minnhom 44 huma mfejqa. Waqt il-konferenza stampa tal-lum, is-Supretendent tas-Saħħa Pubblika, Charmaine Gauci, qalet li lbieraħ saru 1,051 swabs, waqt li b’kollox s’issa saru 19,921 swabs. Fost il-każijiet ġodda hemm tliet immigranti residenti fiċ-ċentru miftuħ ta’ Ħal Far fejn l-awtoritajiet tas-saħħa qed ikomplu jżommu għajnejhom fuqu b’testijiet għal virus waqt li l-post u r-residenti tiegħu jinsabu fi kwarantina. Il-Professur Gauci qalet li ta’ kuljum isiru testijiet biex jaraw jekk kienx hemm każi ġodda. Qalet li lbieraħ saru 20 test u minnhom instabu dawn it-tliet każijiet, kollha rġiel wieħed mill-Kosta tal-Ivorju, ieħor mit-Tuneżija u ieħor mis-Sudan. Każ ieħor jinvolvi care worker Indjana ta’ 34 sena. Is-Supretendent tas-Saħħa Pubblika qalet li fid-djar tal-anzjani qed tiġi mplimentata sistema ta’ lockdown tal-carers mar-residenti u wara numru ta’ jiem, jinbidel ix-shift. Qalet li dan il-każ inqabad mill-iscreening li sar lill-carers qabel inbidel ix-shift u daħħlu fir-residenza u għalhekk, din il-carer ma daħlitx għax-xogħol. Mara Ingliża ta’ 23 sena li tgħix Malta irriżultat pożittiva għall-Covid-19. Hija bdiet tħoss is-sintomi fis-6 ta’ April iżda ġurnata qabel marret ix-xogħol, bil-Professur Gauci qalet li għaddej contact tracing tal-kollegi tagħha tax-xogħol. Mara oħra ta’ 50 sena ukoll irriżultat pożittiva għall-virus li ma marritx għax-xogħol minn meta bdiet tħoss is-sintomi. It-tliet każi l-oħra huma rġiel. Wieħed anzjan ta’ 71 sena li beda bis-sintomi ta’ uġigħ ta’ ras u deni fil-11 t’April. Il-Professur Gauci qalet li dan l-anzjan huwa rtirat u għaddej contact tracing mal-membri tal-familja tiegħu. Raġel ieħor ta’ 48 sena, ukoll beda jħoss is-sintomi fil-11 t’April iżda hu l-aħħar li daħal għax-xogħol kien fid-9 t’April. L-aħħar każi mill-każ mill-ġodda huwa ta’ raġel ta’ ta’ 30 sena li beda bis-sintomi fil-11 t’April u għaddej contact tracing fuq il-post tax-xogħol tiegħu biex ikun magħruf jekk il-kollegi tiegħu humiex f’riskju. Is-Supretendent tas-Saħħa Pubblika, Charmaine Gauci, qalet li r-rata ta’ trasmissjoni tal-virus f’Malta hija inqas minn kemm normalment jinfirex dan il-virus. “L-R Factor huwa kemm huwa kemm il-virus jiġi trasmess minn persuna għall-oħra jiġifieri jekk inti għandek R factor ta’ 1, kull persuna se jgħaddih minn persuna għall-oħra. Aħna sibna minn pajjiżi oħra li l-R0 barra minn Malta hija ta’ 2.2, minn studji li saru barra minn Malta. Dan l-R factor iżda jinbidel biċ-ċirkostanzi u bil-miżuri li jieħdu l-pajjiżi u l-iskop tagħna hu li kemm jista’ jkun nniżżlu dan l-R Factor biex kemm jista’ jkun ikollok inqas nies li qed jittrasmettu l-virus,” spjegat il-Professur Gauci. Il-Professur Gauci qalet li għad hemm volatilità fix-xejriet tal-Covid-19 f’Malta, b’numri f’xi ġranet baxxi u f’oħrajn għolja. Qalet li f’popolazzjonijiet żgħar bħal Malta, in-numri ivarjaw. Spjegat li l-miżuri jridu jkomplu jkun segwiti għaliex għad ma hemmx indikazzjoni li l-akbar għadd ta’ każi ntlaħaq u l-imxija kienet kkontrollata. Wissiet li r-riperkussjonijiet fuq saħħet il-persuni li huma vulnerabbli jistgħu ikunu serji jekk ikun hemm min ma josservax id-direttivi tal-awtoritajiet tas-saħħa u jerħi mill-prekawzjonijiet. Sadanittant, tista’ ssegwi l-konferenza hawn: Ara wkoll: 19 mit-393 każ ta’ Covid-19 f’Malta huma health care workers minn Mater Dei Sa nofsillejl il-laboratorji jkunu għaddejjin bit-testijiet tal-Covid-19 “M’hemm l-ebda indikazzjoni li Malta laħqet il-quċċata” – Prof Gauci  "
2020-04-14,Tnaqqis fil-vetturi u l-passiġġieri li qasmu bejn Malta u Għawdex,https://www.tvm.com.mt/mt/news/tnaqqis-fil-vetturi-u-l-passiggieri-li-qasmu-bejn-malta-u-ghawdex/,"Għall-ewwel darba fl-aħħar żminijiet, b’riżultat tal-pandemija, ġie rreġistrat tnaqqis fil-vetturi u l-passiġġieri li qasmu bejn Malta u Għawdex fl-ewwel tlett xhur tas-sena. L-Uffiċċju Nazzjonali tal-Istatistika wera li bir-ristrizzjonijiet li bdew f’Marzu, irrifilettew fiċ-ċifri tal-Gozo Channel. Bejn Jannar u Marzu, l-passiġġieri li qasmu l-fliegu naqsu b’9.5 fil-mija ekwivalenti għal 108,348. Fl-ewwel tliet xhur tas-sena, Frar kien l-aħjar xahar meta ivvjaġġaw 429,259 passigier, x’aktarx b’effett tal-ivvjaġġar fil-perjodu tal-Karnival. Iċ-ċifri tal-Uffiċċju tal-Istatistika juru wkoll li l-vetturi li qasmu bejn Malta u Għawdex naqsu b’6,463. Minkejja t-tnaqqis fil-vetturi u l-passiggieri, l-Gozo Channel qalet li żiedet il-vjaggi b’1,875."
2020-04-14,L-MDA tordna lill-membri ma jibdewx jiskavaw qabel it-8.00am,https://www.tvm.com.mt/mt/news/l-mda-tordna-lill-membri-ma-jibdewx-jiskavaw-qabel-it-08-00am/,"L-assoċjazzjoni tal-iżviluppaturi qalet li tat struzzjonijiet lill-membri tagħha biex xogħol ta’ skavar ma jibdiex qabel it-8.00 am. L-assoċjazzjoni qalet dan wara ilmenti mill-pubbliku li aktar u aktar f’dawn iż-żminijiet ta’ ansjetà meta ħafna qegħdin id-dar, ma jifilħux għad-damdim mis-siti tal-kostruzzjoni. L-assoċjazzjoni qalet li nnutat li ħafna mill-kuntratturi qed jimxi mal-istruzzjoni tagħha li jevitaw ċertu xogħlijiet storbjużi f’ħinijiet sensittivi tal-ġurnata. Żiedet tgħid li anki hi qed tirraporta lill-awtoritajiet każi ta’ abbuż. Qalet li għamlet proposti konkreti u tistenna li l-ħaddiema fis-settur tal-kostruzzjoni jiġu trattati u mgħejjuna bħal haddiema oħra wara li f’din l-emerġenza qed inaqsu l-ħinijiet tax-xogħol tagħhom."
2020-04-14,Aġġornat: Fir-Renju Unit fl-Isptarijiet biss illum mietu qrib it-800,https://www.tvm.com.mt/mt/news/kwazi-nofs-l-imwiet-flondra-relatati-mal-covid-19/,"Fir-Renju Unit kollu, il-mejta żdiedu b’778 f’ġurnata u issa qabżu t-12,000. Dawn huma l-imwiet biss fi sptarijiet. L-Uffiċju Nazzjonali tal-Istatistika ippublika ċifri ta’ nies li mietu kawża tal-COVID19 sa ġimgħatejn ilu fi djar tal-anzjani u postijiet oħra. Minn dawn iċ-ċifri ġie stabbilit li mewta minn kull għaxra kawża tal-COVID19 kienet barra l-isptarijiet. Madanakollu, dawn qed idumu ma jiġu rreġitsrati minħabba li jeħtieġ li jkun proċessat iċ-ċertifikat tal-mewt qabel ikunu jistgħu jiżdiedu mal-lista. L-uffiċjali tas-saħħa qalu li se ssir ħidma biex isibu mod kif jistgħu jiksbu informazzjoni aġġornata kuljum mid-djar tal-anzjani. L-uffiċju Nazzjonali tal-Istatistika qal ukoll li kważi nofs l-imwiet f’Londra qed ikunu relatati ma Coronavirus. L-uffiċju Nazzjonali tal-Istatistika qal ukoll li kważi nofs l-imwiet f’Londra qed ikunu relatati ma Coronavirus. Fi żvilupp separat, il-kap ta’ waħda mill-akbar kumpaniji ta’ residenzi għall-anzjani fir-Renju Unit, Sir David Behan, qal li l-istaff tal-kumpanija qed iħossu “inutli” u “emozzjonali” minħabba l-impatt devastanti tal-coronavirus. Qal li bl-ammont għoli ta’ mwiet, l-istaff qed iħossu li ma jista’ jagħmel xejn sabiex jgħin lill-persuni li ilu s-snin jieħu ħsiebhom. Qal li sat-Tnejn ġew irreġistrati 311-il mewt minn 2,447 każ suspettat jew ikkonfermat ta’ Covid-19 fit-329 dar li tmexxi l-kumpanija. Fost il-mejta kien hemm ukoll membri tal-istaff."
2020-04-14,Fin-12.30: Is-Supretendent tas-Saħħa tħabbar il-każijiet ġodda ta’ Covid-19,https://www.tvm.com.mt/mt/news/fin-12-30-is-supretendent-tas-sahha-thabbar-il-kazijiet-godda-ta-covid-19-2/,"Is-Supretendent tas-Saħħa, Charmaine Gauci, se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ TVM."
2020-04-14,Il-banek ordnati jissospendu b’6 xhur il-ħlasijiet fuq self,https://www.tvm.com.mt/mt/news/il-banek-ordnati-jissospendu-b6-xhur-il-hlasijiet-fuq-self/,"Il-Bank Ċentrali ta’ Malta ħabbar li l-banek u l-istituzzjonijiet finanzjarji liċenzjati mill-MFSA ġew ordnati jagħtu moratorju ta’ sitt xhur fuq il-ħlasijiet lura tal-kapital u l-imgħax lil min issellef u ġie milqut ħażin mill-Covid-19. B’konformità ma’ dawn ir Regolamenti, il-Bank Ċentrali ta’ Malta ħareġ id-Direttiva 18 sabiex jiddefinixxi l-eliġibbiltà tal-moratorju u kundizzjonijiet oħra relatati mal-implementazzjoni. Il-Bank Ċentrali qal li l-moratorju japplika għal self li ngħata qabel l-1 ta’ Marzu 2020; kemm jekk huma individwi, familji jew negozji, u li jistgħu juru li ġew affettwati ħażin mill-pandemija. Il-klijenti li iridu jagħmlu użu mill-morarorju jridu japplikaw mal-istituzzjonijiet li magħhom għandhom il-kont sat-30 ta’ Ġunju. Ġie ċċarat li l-banek ma jistgħu jimponu ebda penali meta japprovaw din is-sospensjoni tal-ħlas tal-kapital u l-imgħax għal perjdou ta’ sitt xhur, li jibdew mal-approvazzjoni tal-applikazzjoni. Fl-aħħar ġimgħat il-banek f’Malta ħabbru li qed joffru skemi ta’ moratorji li jvarjaw bejn tliet xhur u sena."
2020-04-14,Stħarriġ: Kważi nofs il-Maltin u Għawdxin qed iħossuhom dipressati,https://www.tvm.com.mt/mt/news/stharrig-kwazi-nofs-il-maltin-u-ghawdxin-qed-ihossuhom-dipressati/,"Stħarriġ ikkummissjonat mill-Fondazzjoni Richmond u li sar minn kumpanija ewlenija ta’ riċerka, Esprimi sab li 47% ta’ dawk li ħadu sehem fl-istħarriġ wieġbu li jħossuhom dipressati fil-maġġoranza tal-ħin waqt dan iż-żmien tal-pandemija tal-COVID-19. L-istess stħarriġ wera li 48% ta’ dawk li ħadu sehem wieġbu li ma jkollhom aptit jagħmlu xejn fil-maġġorparti tal-ħin u kienu biss 7% li wieġbu li minkejja s-sitwazzjoni bħalissa, huma jħossuhom kuntenti l-ħin kollu. Il-Fondazzjoni Richmond għamlet dan l-istħarriġ sabiex ikun hemm għarfien akbar fuq kif is-saħħa mentali tal-poplu Malti li qed tiġi affettwata mis-sitwazzjoni preżenti. Fl-istħarriġ ħadu sehem ftit aktar minn 1,000 persuna. Persuna minn kull 100 taħseb biex tweġġa’ lilha nnifisha u r-rata titla għal 3 persuni minn kull 100 li jaħsbu biex jagħmlu dan fost dawk li għandhom bejn 16 u 24 sena. 26% ta’ dawk li wieġbu qalu li m’għandhom lil ħadd ma min jaqsmu t-tħassib u l-biżgħat tagħhom filwaqt li tlieta minn kull 10 persuni iħossu li jekk tinqala’ kriżi fil-familja, ikun diffiċli biex isibu lil xi ħadd li jista’ jagħtihom parir kif għandhom jimmaniġjaw is-sitwazzjoni. Min-naħa l-oħra, disgħa minn kull għaxar persuni qalu li għandhom lil xi ħadd lil min jistgħu iċemplu biex jgħinhom jekk iħossuhom ma jifilħux. Mistoqsijin dwar ir-rutina li addottaw, 61% ta’ dawk bejn 16 u 24 sena wieġbu li rari jitolbu filwaqt li aktar minn nofs il-persuni li għandhom aktar minn 65 sena, 52.4% jitolbu l-ħin kollu. Mill-istħarriġ ħareġ li l-aktar ħaġa li qed tkidd lin-nies waqt din il-pandemija hija li jkollhom joqgħodu ‘l bogħod mill-għeżież tagħhom filwaqt li kważi 60% jaħsbu li iridu jgħaddu minn tal-anqas tliet xhur qabel il-ħajja tirritorna għan-normal. Il-maġġoranza jaħsbu li l-Gvern Malta qed jagħti informazzjoni korretta u qed jimmaniġja tajjeb l-imxija tal-Covid-19. Mistoqsijiet dwar x’azzjonijiet ħadu biex huma jnaqqsu r-riskju li jieħdu l-virus, 91.7% ta’ dawk li ħadu sehem qalu li evitaw postijiet pubblici u kważi 91% qalu li ħaslu ħafna aktar spiss idejhom. Aktar minn 88% evitaw kuntatt man-nies u 83.5% evitaw l-użu tat-trasport pubbliku. Ir- riżultati ġew ippublikati fuq is-sit elettroniku tal-Fondazzjoni Richmond. Il-Fondazzjoni Richmond qalet li s-sejbiet huma disponibbli għall-publiku għaliex temmen li r-riżultati tiegħu għandhom jiġu analizzati minn entitajiet differenti, kemm dawk governattivi u kemm non-governattivi. Il-Kap Eżekuttiv tal-Fondazzjoni Richmond, Stephania Dimech Sant saħqet dwar il-bżonn li nosservaw u ngħarfu sew kif l-aħjar inħarsu is-saħħa mentali tal-kommunità tagħna fl-immedjat, u bl-aktar mod effiċjenti u effettiv. Qalet li l-Fondazzjoni Richmond, se tanalizza sew ir-riżultati sabiex ikunu jistgħu jinħarġu inizjattivi li jkunu jistgħu ikunu ta’ sapport aħjar lill-komunità. Il-Kap Eżekuttiv ta’ Esprimi, Marco Parnis esprima ssodisfazzjoni li numru kbir ta’ nies ipparteċipaw f’dan l-istħarriġ, biex ir-riżultati jkunu jistgħu verament joffru stampa ċara tas-sitwazzjoni kurrenti f’Malta u Għawdex."
2020-04-14,Mill-bidu tal-pandemija żdied is-self tal-kotba online mil-libreriji Maltin,https://www.tvm.com.mt/mt/news/mill-bidu-tal-pandemija-zdied-is-self-tal-kotba-online-mil-libreriji-maltin/,"Il-Malta Libraries innotat żieda sostanzjali fis-self tal-e-books minn meta bdiet il-pandemija. Iċ-ċifri juru kif matul ix-xahar ta’ Marzu 758 persuna differenti użaw l-app Libby, minn fejn ġew mislufa 2,807 e-books. Din ix-xejra pożittiva tidher li ser tkun sostnuta anka fix-xahar ta’ April hekk kif fl-ewwel 8 ijiem biss ta’ dan ix-xahar kien hemm diġà 442 persuna li silfu 1,174 e-books. Fi stqarrija l-Malta Libraries qalet li dawn il-figuri jfissru li fl-ewwel 4 xhur tas-sena 2020 diġà ġew mislufa l-ekwivalenti ta’ 40% tal-kotba mislufa matul is-sena 2019. Il-Ministru għall-Wirt Nazzjonali, l-Arti u Gvern Lokali José Herrera rrimarka kif huwa importanti li aktar nies jagħmlu użu minn dan is-servizz offrut minn Malta Libraries. Il-pubbliku huwa mħeġġeġ biex iżur is-sit www.maltalibraries.gov.mt għal kull informazzjoni relatat mas-servizzi offruti inkluż dawk online. Il-portal maltalibraries.overdrive.com jew l-App tal-Qari LIBBY tagħti lill-membri ta’ Malta Libraries aċċess għal ’il fuq minn 8,000 e-books, audiobooks u magazines b’xejn. Dawk interessati għandhom jirreġistraw bid-dettalji tal-karta ta’ sħubija ta’ Malta Libraries. Min mhux membru jista’ japplika online wkoll minn www.maltalibraries.gov.mt mingħajr il-bżonn li jżur il-librerija tal-lokal. Mistoqsijiet oħra mill-klijenti jistgħu jintbagħtu b’email fuq [email protected] jew inkella b’telefonata fuq +356 25983500"
2020-04-13,50 persuna mmultati llum wara li nstabu qed jiksru l-miżuri tal-Gvern,https://www.tvm.com.mt/mt/news/50-persuna-mmultati-llum-wara-li-nstabu-qed-jiksru-l-mizuri-tal-gvern/,"Fi kważi ħmistax, il-Pulizija ħarket ‘il fuq minn 460 persuna għaliex kienu fi gruppi ta’ iktar minn tlieta f’postijiet pubbliċi. Aktar min-nofs dawn il-multi nħarġu f’San Pawl il-Baħar, Buġibba, il-Qawra u l-Mellieħa. Fir-rondi tal-lum, il-Pulizija ħarġu 50 ċitazzjoni fejn kull persuna se teħel €100 għax instabu li kienu f’ġemgħat ta’ iktar minn tlieta. L-aktar ġurnata li fiha nħarġu multi ta’ dan it-tip kien l-bieraħ, meta rekord ta’ 104 persuni ġew imħarka. Fil-Mellieħa l-multi nħarġu mill-membri tal-Korp tal-Pulizija li jagħmlu parti mill-Pulizija tal-Komunità, proġett pilota li tnieda fil-lokalità għall-prevenzjoni tal-kriminalità. L-istatistika turi li wkoll s’issa l-inqas nħarġu multi hu fit-tmien distrett li jinkludi Birkirkara u Naxxar u fit-tielet distrett li jinkludi r-Raħal Ġdid u l-Fgura. Ara wkoll: Rekord ta’ multi f’ġurnata – mhux jitgħallmu bil-kelma t-tajba  "
2020-04-13,“Ejja nibqgħu pożittivi u nagħmlu kuraġġ lil xulxin” – Eliana Gomez Blanco b’kanzunetta ġdida,https://www.tvm.com.mt/mt/news/ejja-nibqghu-pozittivi-u-naghmlu-kuragg-lil-xulxin-eliana-gomez-blanco-bkanzunetta-gdida/,"Wara li ħadet sehem fil-Junior Eurovision Song Contest is-sena l-oħra bil-kanzunetta ‘We Are More’, il-kantanta żagħżugħa Eliana Gomez Blanco impenjat ruħha biex tiffoka aktar fuq il-mużika u għaldaqstant bdiet tikkomponi d-diski tagħha stess. Frott dan ix-xogħol bejn l-erba’ ħitan tal-istudio tagħha, f’dawn l-aħħar jiem Eliana nediet kanzunetta l-ġmiel tagħha u pożittiva għall-aħħar hekk kif kliemha maħsub biex jagħmel kuraġġ lill-poplu f’dan il-mument straordinarju. Il-kanzunetta ‘Storms run out of rain’ titkellem proprju dwar il-Covid-19 li ġab lid-dinja għarkupptejha. Liema virus, sfratta l-ħajja ta’ kuljum ta’ bosta. Minkejja dan, permezz tal-mużika, il-messaġġ ta’ Eliana huwa biex ilkoll nibqgħu pożittivi u ma niqfux nagħmlu kuraġġ lil xulxin bit-tama li nerġgħu lura għan-normal mill-aktar fis."
2020-04-13,Il-parks tal-annimali f’Malta jieħdu l-prekawzjonijiet minħabba l-COVID-19,https://www.tvm.com.mt/mt/news/il-parks-tal-annimali-fmalta-jiehdu-l-prekawzjonijiet-minhabba-l-covid-19/,"Wara li f’zoo fi New York l-Istati Uniti, tigra nstabet infettata bil-Covid 19, qamet id-diskussjoni dwar jekk il-virus jistax jingħadda mill-bniedem għall-annimal u viċi versa. Sidien ta’ żewġ parks bl-annimali eżotiċi f’Malta qalu li minn meta feġġ l-ewwel każ tal-covid 19 f’Malta, għalqu l-bibien għall-pubbliku, u ħadu għadd ta’ prekawzjonijiet oħra. Fil-pandemija tal-coronavirus anke fil-parks tal-annimali eżotiċi waqt ħemda u ansjetà aktar u aktar wara li tigra f’zoo fl-Istati Uniti nsab li hija pożittiva għal Covid 19 fost suspetti li t-tigra ħadet il-virus minn ħaddiema fl-istess zoo. F’Malta ż-żewġ parks li għandhom tigri u annimali eżotiċi saħansitra qabel feġġ dan il-każ tat-tigra fiż-zoo fl-Amerika kien diġà għalqu l-bibien tagħhom għall-pubbliku. Anton Cutajar, is-sid ta’ park l-Arka ta’ Noe, qal lil TVM li interess tagħhom huwa li jipproteġu n-nies u anke l-annimali. “Aħna hawnhekk ħadna l-inizjattiva, kif faqqa’ l-ewwel virus, qabel mal-Gvern għalaq il-postijiet pubbliċi. Ilni ma noħroġ barra fuq xahar ħlief biex inġib l-ikel, u niġi ‘l hawn, għax il-freezers tagħna ma jifilħux għal xahar sħih”. Christopher Borg, sid tal-Wildlife Park, qal li fiducjuz li l-miżuri ta’ prekawzjoni li ħa ser iħarsu wkoll l-annimali. “Ma jinkwitanix, l-ewwel nett il-virus ma jittiħidx mill-annimali, il-virus jiġi trasmess fuq l-iskin tal-annimali, s’issa jien, il-mara, it-tifla u l-keepers qegħdin taħt kwarantina”. Is-sidien tal-parks qalulna li l-annimali jinsabu trankwilli, forsi iktar mis-soltu. U f’dan l-isfond, fi kliem is-Supretendent tas-Saħħa Pubblika, il-Professur Charmaine Gauci qalet li sa issa m’hemmx direzzjoni ċara dwar it-trasmissjoni tal-virus bejn l-anninali u n-nies iżda appellat li min għandu l-virus u qed jirkupra d-dar għandu jevita kemm jista’ l-annimali."
2020-04-13,Ara: Il-banda 12 ta’ Mejju ta’ Ħaż-Żebbuġ b’innu marċ iddedikat lil min jaħdem fil-qasam mediku u ċivili,https://www.tvm.com.mt/mt/news/ara-il-banda-12-ta-mejju-ta-haz-zebbug-binnu-marc-iddedikat-lil-min-jahdem-fil-qasam-mediku-u-civili/,"Kawża tal-imxija tal-Covid-19 din il-Ġimgħa Mqaddsa għadd ta’ dilettanti tal-festi, bandisti u volontarji oħra li ta’ kull sena jkollhom seba’ mitt sena biex f’dan iż-żmien tas-sena jieħdu sehem f’għadd ta’ marċi u purċissjonijiet sfaw imċaħħda mill-briju tal-festi tant għal qalbhom. Minkejja dan, lis-soċjetà mużikali 12 ta’ Mejju ta’ Ħaż-Żebbuġ xejn ma żammha milli tingħaqad u tpaxxi ‘l-pubbliku bil-mużika distinta tagħha hekk kif nhar Sibt il-Għid għadd ta’ bandisti, għalliema u delegati fi ħdanha, ilkoll minn darhom, ma qatgħux qalbhom u għamlu kif setgħu biex idoqqu innu marċ il-ġmiel tiegħu. Fi stqarrija fuq il-paġna ta’ Facebook tagħha, il-banda 12 ta’ Mejju qalet li fost l-oħrajn dan l-innu marċ tiddedikah lil dawk kollha li jaħdmu fil-qasam mediku u ċivili. Liema persuni f’dan il-perjodu straordinarju qed jagħtu qalbhom b’ħidma sfieqa lejl u nhar."
2020-04-13,Il-kumpanija Bortex Group tibdel l-operat tagħha biex tipproduċi maskri u lbies protettiv,https://www.tvm.com.mt/mt/news/il-kumpanija-bortex-group-tibdel-l-operat-taghha-biex-tipproduci-maskri-u-lbies-protettiv/,"Kumpanija Maltija li timmanifattura l-ilbiesi ta’ ditti magħrufa, bidlet f’radd ta’ salib l-operat tal-fabbriki tagħha f’Malta u bdiet timmanifattura l-maskri u lbies protettiv li bħalissa huwa skarsi fid-dinja kollha. Filwaqt li l-biċċa l-kbira tal-istabbilimenti jinsabu magħluqa, numru sostanzjali ta’ fabbriki fosthom ażjendi kbar għadhom għaddejin bl-operat tagħhom. Minħabba l-imxija tal-Coronavirus, biex ikomplu joperaw dawn l-azjendi għandhom bżonn ilbies protettiv fosthom maskri, biex jipproteġu lill-ħaddiema tagħhom. “Bdejna niprijukopaw ruħna naqraw l-ewwel f’kuntest intenazzjonali, illi bdew jonqsu ċertu supplies u li ċertu pajjiżi bdew iwaqqfu l-esportazzjoni tagħhom u jżommu dawn l-affarijiet għal pajjiżhom stess, imbagħad meta bdejna naqraw fuq din it-tip ta’ sitwazzjoni anki f’Malta deherilna li we should try to do our bit ukoll. Ovvjament din mhux xi ħaġa li qed inħarsu lejha biex wieħed jaqla’ xi flus minnha. Huwa mod li nippruvaw ngħinu lil pajjiżna fiż-żmien ta’ din id-diffikultà” qal il-Kap Eżekuttiv tal-Bortex Group Peter Borg. Is-Sur Borg kompla jgħid li għalhekk il-kumpanija ddeċidiet li tibdel l-operat tal-fabbrika ta’ madwar għoxrin ruħ b’linja ta’ produzzjoni ġdida għalkollox għal kumpanija. “Żvilupajnieha ma’ ditta lokali u ġiet tested fil-laboratorju tagħhom u bħalissa qegħdin jiġu ttestajta u approvati mill-awtoritajiet kompetenti. Imma mhix ir-respirator mask bil-valve quddiem, dik ma nistgħux nagħmluha.” Is-sur Borg spjega kif il-maskri li qed jipproduċu hija magħmula minn 3 saffi ta’ materjal li jimblukkaw il-likwidu milli jgħaddi minnha, bil-għan li jrażżnu t-tixrid tal-virus. Minkejja li mhix iddisinjata biex tintuża fl-isptarijiet, fejn jintużaw maskri aktar avvanzati, din it-tip ta’ maskra hija biżżejjed biex twaqqaf it-tixrid tal-virus minn persuna għall-oħra. Is-sur Borg żied jgħid li d-domanda għall dawn il-maskri li jistgħu jinħasslu sa għaxar darbiet hija qawwija u qegħdin jipproduċu kemm jistgħu."
2020-04-13,Spanja tibda terħi ftit mir-restrizzjonijiet tal-lockdown,https://www.tvm.com.mt/mt/news/spanja-tibda-terhi-ftit-mir-restrizzjonijiet-tal-lockdown/,"Spanja hija waħda mill-iktar milquta mill-flaġell tal-coronavirus. Issa Spanja bdiet tistejqer wara li n-numru ta’ nies mejta f’24 siegħa kompla jinżel u ftit ftit it-tieqa fuq il-ħajja f’dan il-pajjiż Ewropew bdiet terġa’ titbexxaq. Reġistrati mejta fl-aħħar 24 siegħa – 517-il ruħ, biċ-ċifra tkompli tinżel minn ġurnata għall-oħra u l-awtoritajiet Spanjoli bdew jerħu ftit mir-restrizzjonijiet tal-lockdown fosthom bi ftuħ ta’ xi postijiet tax-xogħol bħall-kostruzzjoni u l-manifattura, għalkemm l-Ispanjoli għandhom ġewwa sa mill-inqas is-26 ta’ dan ix-xahar. Għalkemm Spanja għandha konfermati kważi 170,000 każ ta’ coronavirus, ir-rankatura kuljum ta’ infezzjonijiet ġodda kompliet titrazzan. Il-COVID-19 nifed anke l-ekonomija Spanjola b’madwar disa mitt elf impieg jintilfu f’Marzu biss. Ir-Renju Unit qed jiffaċċja r-raba’ ġimgħa ta’ lockdown bis-servizz nazzjonali tas-saħħa l-NHS iffaċċat minn problema ta’ nuqqas ta’ lbies protettiv għall-ħaddiema fil-qasam tas-saħħa. Fir-Renju Unit, in-numru ta’ nies mejta bil-COVID-19 issa qabeż il-ħdax-il elf u tlett mija wara li llum tilfu ħajjithom 717-il ruħ. 10 Downing Street ikkonferma sadattant, li l-Prim Ministru Boris Johnson li ħareġ mill-isptar ilbieraħ filgħaxija, issa huwa kkonfermat imfejjaq u qed ikompli jġib lura saħtu f’Chequers, ir-residenza uffiċjali tal-Prim Ministru fil-kampanja. Kelliema għall-uffiċċju tiegħu qalu wkoll li se jdum barra minn 10 Downing Strett għal mill-inqas erba’ ġimgħat. L-Italja toffri xaqq ta’ tama għall-Ewropa hekk kif ilbieraħ irraportat l-anqas rata ta’ mwiet fi tlett ġimgħat bil-Coronavirus, għalkemm illum tela’ għal ftit fuq il-ħames mija. U fuq in-naħa l-oħra tal-Atlantiku, fl-istat ta’ New York meqjus bħala l-epiċentru tal-imxija tal-COVID-19 fl-Istati Uniti, in-numru ta’ mwiet kuljum tibqa’ għolja imma qed jonqsu n-numri ta’ nies li jidħlu fl-isptarijiet, indikazzjoni anke hawn li ntlaħqet il-quċċata tal-imxija tal-Coronavirus. Fl-Istati Uniti n-numru ta’ nies mejta issa skorra it-22,000. Intant, wara ġimgħat ta’ tnaqqis sostanzjali, iċ-Ċina lbieraħ irraportat aktar minn mitt każ ġdid ta’ coronavirus. Intqal li dawn il-każijiet kienu kollha mportati."
2020-04-13,ARA: Kif l-isptar qed jaħseb għall-eventwalità li jiżdiedu l-pazjenti fl-ITU,https://www.tvm.com.mt/mt/news/ara-kif-l-isptar-qed-jahseb-ghall-eventwalita-li-jizdiedu-l-pazjenti-fl-itu/,"Waqt li bħalissa hemm biss żewġ pazjenti bil-Covid-19 li jinsabu fit-Taqsima tal-Kura Intensiva tal-Isptar Mater Dei, l-awtoritajiet tal-isptar qed jaħsbu għall-eventwalità li jiżdiedu l-pazjenti li jkollhon bżonn kura fl-ITU. Minbarra li żdiedu s-soddod tal-ITU, l-awtoritajiet ħassbu wkoll biex l-isptar ikollu provvista akbar ta’ ossiġnu li huwa kruċjali għal pazjenti li jkollhom qtugħ ta’ nifs. Fl-Isptar Mater Dei mhumiex biss dawk lebsin il-ġagaga li jinsabu għaddejjin b’ħidma ma taqta xejn minħabba din l-emerġenza medika. Anke l-inġiniera qed jagħmlu xogħol imprezzabbli fosthom biex fost oħrajn jinstallaw tank ieħor tal-ossiġnu li se jidroppja l-ħażna tal-ossiġnu fl-Isptar Mater Dei li huwa vitali għall-pazjenti fl-ITU li jiżviluppaw kumplikazzjonijiet minħabba l-coronavirus. L-Inġinier Marc Anthony Bonnici mid-Direttorat tal-Inġinerija fl-Isptar Mater Dei qal ma’ Television Malta li x-xogħol ta’ tiġdid fuq is-sistema tal-ossiġnu beda xhur qabel ma feġġ il-Covid-19. “Aħna komplejna ntejbu sistemi oħra fl-Isptar, fejn jidħlu pipelines aħna tejjibnihom biex inkunu nistgħu nkampaw mad-domanda addizzjonali li jkun hemm bżonn u dawn l-affarijiet ilhom pjanati u mhux ħabba l-Covid virus biss.” L-Inġinier Bonnici kompla jgħid li t-tim ta’ Mater Dei nqasam f’xifts differenti biex ikun jista’ kontinwament jagħti s-servizz tiegħu. Il-Multigas li tissuplixxi l-ossignu lil Mater Dei qed taħdem id f’id mal-awtoritajiet tas-saħħa biex il-ħtiġijiet ikunu moqdija fil-ħin. Il-Kap Eżekuttiv ta’ Multigas, Michael Mifsud qal li s-sistema li qed tiġi installata hi l-ewwel tax-xorti tagħha f’pajjiżna. Is-sistema tat-tankijiet tieħu ħsieb waħedha biex tara liema tank ikollu l-pressjoni tajba biex tkun tista’ tissupplixxi l-isptar mingħajr qtugħ ta’ provvista. Qal li l-produzzjoni tal-ossiġnu ssir f’Malta stess f’impjant tal-kumpanija f’Ħal Kirkop li jiġbor l-arja u jiddistilla f’ossiġnu u nitroġejnu. Żied jgħid li l-kumpanija qed taħdem lejl u nhar biex issostni l-provvista tal-ossiġnu bil-produzzjoni taċ-ċilindri tal-ossiġnu li qal żdiedet b’madwar elf ċilindru li qed jitwasslu kuljum fl-Isptarijiet u ċ-ċentri tas-saħħa madwar Malta.  "
2020-04-13,Ara: Leħen Andrea Bocelli jirbombja f’Milan baħħ b’kunċert li jmisslek qalbek,https://www.tvm.com.mt/mt/news/ara-lehen-andrea-bocelli-jirbombja-fmilan-bahh-bkuncert-li-jmisslek-qalbek/,"Tara l-Lombardija baħħ, wieħed fost l-aktar reġjuni Taljani movimentati u ta’ kuljum mifqugħ sa ruħ ommu bin-nies, tingħafaslek qalbek. Fi skiet taqtgħu b’sikkina nhar Ħadd il-Għid it-tenur Andrea Bocelli li mdorri jpaxxi għexieren ta’ eluf ta’ persuni bil-leħen distint tiegħu ta kunċert fid-Duomo ta’ Milan. Liema kunċert ixxandar b’mod dirett fuq il-paġna ta’ YouTube tiegħu bil-għan li jqanqal l-għaqda u l-kuraġġ fost il-pubbliku. Liema valuri f’dan il-perjodu huma kruċjali biex ilkoll nibqgħu niġbdu ħabel wieħed. Il-kunċert ‘Music for Hope’ ta’ Bocelli rawh mas-27 miljun ruħ."
2020-04-13,Għandek xi filmat ta’ kif qed tqatta’ l-ġranet waqt l-imxija tal-Coronavirus?,https://www.tvm.com.mt/mt/news/ghandek-xi-filmat-ta-kif-qed-tqatta-l-granet-waqt-l-imxija-tal-coronavirus/,"L-imxija tal-Covid-19 f’Malta u madwar id-dinja qed tbiddel l-istil ta’ ħajja ta’ kulħadd b’mod mill-aktar drammatiku. Dan hu perjodu bla preċedent li qed ngħixuh f’era fejn jeżistu ħafna mezzi teknoloġiċi u diġitali fosthom il-mobile, li jgħinuna niddokumentaw kull mument ta’ ħajjitna. Kumpanija awdjo-viżiva lokali qed tistidnek tieħu u tibgħat filmati tal-ħajja ta’ kuljum ghal dokumentarju li jirrefletti ż-żmien tal-pandemija minn għajnejn il-Maltin. Il-Covid-19 affettwat lil kulħadd, anke jekk b’mod u b’effett differenti. Mill-Ajruport internazzjonali ta’ Malta sal-Belt Valletta, kullimkien baħħ u skiet perfett. L-2020 se tibqa’ mfakkra bħala s-sena li Malta bhal kważi l-pajjiżi kollha waqfet għal kollox fi sforz biex irażżnu u jikkumbattu l-imxija tal-virus qerriedi. Kulħadd għandu l-istorja tiegħu ta’ kif qed jgħix dan iż-żmien straordinarju. Min iffilmjar it-toroq vojta minn fuq rota, min kellu jagħlaq in-negozju tiegħu u min sab opportunità biex jerġa jikkomunika ma’ ħabiba wara nuqqas ta’ 40 sena. Kumpanija Awdjo viżiva Maltija, motion blur, qed tiġbor dawn il-filmati bil-għan li tipproduċi dokumentarju awtentiku fejn il-protagonisti nkunu aħna li qed ngħixu dan kollu. Il-kumpanija qed tistieden lil kull min hu interessat biex jissottometti l-filmati qed tħajjar individwi biex jieħdu filmati mill-ħajja tagħhom biex jesprimu ħsibijiethom jew l-esperjenzi li qegħdin jgħaddu minnhom. Id-dokumentarju finali mistenni jintwera f’festivals internazzjonali izda il-produtturi anke se jippubblikaw filmati qosra fuq il-mezzi soċjali. Dawn il-filmati qegħdin jagħtu stampa ta’ dak li għaddej fi djarna bil-għan li dawk li qegħdin iħossuhom waħedhom, jagħrfu li fil-fatt hemm bosta ohrajn li qegħdin jgħaddu mill-istess esperjenzi. Il-kumpanija diġà rċeviet numru ta’ filmati minn pajjiżi differenti, fosthom infermiera fl-Ingilterra li kellha tinfired minn uliedha biex tipproteġihom. Intant, mal-mija u sebgħin resident Mosti ingħaqdu fi produzzjoni awdjo-viżiva li fiha rringrazzjaw lill-ħaddiema tas-saħħa għas-sehem tagħhom fil-ġleda mal-Covid-19."
2020-04-13,Fil-Brażil: ‘libbsu’ ‘l Kristu Redentur ta’ tabib biex iroddu ħajr lill-eroj mediċi,https://www.tvm.com.mt/mt/news/fil-brazil-libbsu-l-kristu-redentur-ta-tabib-biex-iroddu-hajr-lill-eroj-medici/,"Fil-ħemda tal-lejl ta’ Ħadd il-Għid, l-istatwa l-ġmiel tagħha tal-Corcovado ta’ Rio De Janeiro, il-mimmi t’għajnejn il-poplu Brażiljan, ingħatat il-ħajja b’għadd ta’ dawl li jirrifletti l-uniformi tat-tobba. Liema dawl, inxtegħel waqt quddiesa li kienet qed tiġi ċċelebrata fuq il-quċċata tal-muntanja bħala ġest ta’ rikonoxximent lejn it-tobba u l-infermiera mal-erbat irjieħ li f’dawn il-jiem qed jaħdmu bla heda bit-tama li l-Covid-19 ma jdumx wisq magħna. Id-dawl dekorattiv tpoġġa wkoll bil-għan li jqanqal l-ottimiżmu b’għadd ta’ messaġġi ta’ tama u ta’ kuraġġ biex din il-kriżi dinjija tfittex tgħaddi mill-aktar fis u lkoll nerġgħu nirritornaw għan-normalità. Il-Brażil sa issa ġew ikkonfermati aktar minn 22,000 każ bil-Covid-19 u l-mejta qabżu l-1,000 ruħ."
2020-04-13,Sa 9 snin ħabs għal min jinqabad ixerred il-Coronavirus apposta,https://www.tvm.com.mt/mt/news/sa-9-snin-habs-ghal-min-jinqabad-ixerred-il-coronavirus-apposta/,Min jinqabad ixerred il-Covid-19 konxjament fil-komunità jaf ilaqqat sa 9 snin priġunerija. TVM jinsab infurmat li dan l-aġir se jiġi meqjus bħala reat bil-liġi. Aktar dettalji fil-ħin li ġej.  
2020-04-13,Għaliex tista’ f’test tirriżulta pożittiv għall-Coronavirus u f’testijiet oħra le?,https://www.tvm.com.mt/mt/news/ghaliex-tista-ftest-tirrizulta-pozittiv-ghall-coronavirus-u-ftestijiet-ohra-le/,"Sitt każi ġodda tal-coronavirus ġew irrappurtati fl-aħħar 24 siegħa bit-total ta’ każi issa tela’ għal 384 li minnhom 44 ġew dikjarati mfejqa. Is-Supretendent tas-Saħħa Pubblika, il-Professur Charmaine Gauci qalet li minn dawn is-sitt każi, tlieta kienu barranin. Il-barranin huma Norveġiża ta’ 40 sena residenti Malta li żviluppawlha s-sintomi fl-24 ta’ Marzu iżda resqet ‘il quddiem fl-aħħar ġranet. Spjegat li din il-mara ħadmet mid-dar u għalhekk ma kellhiex kuntatti. Każ ieħor hu ta’ raġel ta’ 34 sena min-Nepal li jaħdem Malta. Hu beda bis-sintomi fl-4 ta’ April u għalhekk qed isir il-contact tracing fuq il-post tax-xogħol u wkoll fejn jgħix flimkien ma’ għaxar min-nies oħra. Fost il-każi l-ġodda hemm ukoll immigrant ta’ 24 sena mill-Marokk u li jgħix fiċ-ċentru ta’ Ħal Far. Il-Professur Gauci qalet li dan hu wieħed minn dawk li ġew testjati nhar is-sibt li għadda. Mill-Maltin, każ minnhom hu ta’ Malti ta’ 29 sena li beda bis-sintomi fl-10 ta’ April u qed isir kuntatt ma’ dawk li jaħdmu miegħu u mal-familja tiegħu. Malti ieħor ta’ 32 sena kellu nuqqas ta’ xamm u griżmejh fost sintomi oħra. Qalet li qed isiru t-testijiet fuq żewġ persuni li jaħdmu miegħu u żewġ membri mill-familja tiegħu. Is-sitt każ hu ta’ Malti ta’ 34 sena li ħames persuni oħra li jaħdmu miegħu qed jinżammu kwarantina u qed isiru testijiet fuq tnejn min-nies li jgħixu miegħu. TVM staqsa fuq pazjenta f’San Vinċenz de Paul li għall-ewwel ħarġet pożittiva għall-virus iżda f’żewġ testijiet oħra irriżultat fin-negattiv u saħansitra test tad-demm tliet ijiem wara wera li qatt ma kellha l-COVID – 19. Is-Supretendent tas-Saħħa Pubblika, Charmaine Gauci qalet li “it-test li jsir permezz tal-iswab ikun qed jidentifika partiċelli mill-virus li jkunu qegħdin fil-gerżuma. Jiġifieri biex taqbad dan il-virus u t-test jiġi pożittiv importanti li jkollok biżżejjed ammonti tal-virus li jkunu qegħdin fil-gerżuma biex jiġu picked up. Allura hemmhekk joħroġ ir-riżultat pożittiv. Wara ftit, jistgħu jkunu ġranet, il-virus ma jibqax jidher. Jiġifieri hi xi ħaġa li tistenniha li jkollok persuna pożittiv u wara ftit joħroġlok negattiv. Fuq testijiet tad-demm li saru bħalissa li għandna l-point of care testing li hemmhekk inti l-ewwelnett għadna qed nagħmlu l-vaildation ta’ dawn it-testijiet u t-tieninett naraw li jista’ jkollok persuni li l-immune response tal-persuna ma jkunx daqshekk qawwi. Allura jista’ jkollok sitwazzjonijiet fejn ikollok persuna li kellu l-virus imma l-immunita’ li bena ma tkunx biżżejjed li tkun maqbuda permezz ta’ dawn it-testijiet.” Il-Professur Gauci qalet ukoll li l-biċċa l-kbira tat-384 każ li kellna f’Malta m’użawx it-trasport pubbliku ghalkemm qed jittieħdu l-miżuri kollha ta’ prevenzjoni flimkien ma’ Transport Malta. Hija qalet ukoll li l-persuni ażmatiċi li juzaw l-inhalers biss mhumiex fil-kategorija li nħarġet bil-liġi tan-nies li għandhom jibqgħu d-dar, madankollu l-ażmatiċi li jieħdu l-isteroids regolari huma meqjusa vurnerabbli u m’ghandhomx johorgu mid-dar. Is-Supretendent tas-Saħħa Pubblika qalet li għalkemm in-numru ta’ 6 każi ġodda jidher żgħir, ma nistgħux nillaxkaw u ser ikun hawn iżjed każi fil-ġranet li ġejjin. Appellat biex kulħadd jieħu ħsieb l-iġene personali tiegħu, fosthom bil-ħasil tajjeb u regolari tal-idejn."
2020-04-13,Isma’ x’qalet is-Supretendent tas-Saħħa dwar persuni bl-ażma,https://www.tvm.com.mt/mt/news/persuni-bl-azma-huma-vulnerabbli-ghall-coronavirus/,"Is-Supretendent tas-Saħħa, Charmaine Gauci qalet li persuni li għandhom l-ażma u jieħdu biss l-inhalers u għalhekk tkun ikkontrollata mhumiex meqjusa bħala persuni vulnerabbli. Iżda dawk li jieħdu l-isteroids sabiex jikkontrollawha jitqiesu bħala vulnerabbli għall-Coronavirus. Dan qalitu f’konferenza tal-aħbarijiet li matulha ħabbret li llum kellna sitt każijiet ġodda."
2020-04-13,Għandna nistennew aktar każijiet ta’ Covid-19 – il-Prof Gauci,https://www.tvm.com.mt/mt/news/ghandna-nistennew-aktar-kazijiet-ta-covid-19-il-prof-gauci/,"Il-Professur Gauci qalet li għandna nistennew aktar każijiet u għalhekk, reġgħet appellat biex il-pubbliku jibqa’ ġewwa. Dan qalitu waqt konferenza stampa fejn il-Professur ikkonfermat 6 każijiet ġodda ta’ Coronavirus fil-komunità. Hija qalet li biex nerġgħu niġu lura għan-normalità hemm bżonn il-koperazzjoni tal-pubbliku li s’issa jidher li qed iħares il-miżuri għajr għal xi wħud li għadhom qed iwebbsu rashom u joħorġu jiltaqgħu fi gruppi."
2020-04-13,6 każijiet ġodda ta’ Covid-19 f’Malta,https://www.tvm.com.mt/mt/news/6-kazijiet-godda-ta-covid-19-fmalta/,"Illum kienu kkonfermati 6 każijiet ġodda ta’ Covid-19 f’Malta, biex issa t-total ta’ persuni infettati tela’ għal 384, li minnhom 44 huma mfejqa. Waqt il-konferenza stampa tal-lum, is-Supretendent tas-Saħħa Pubblika, Charmaine Gauci, qalet li lbieraħ saru 1,008 swabs, u b’kollox saru  18,065 swabs. Fost l-infettati hemm Norveġiża ta’ 40 sena li tgħix Malta. Hija ħadmet bit-tele work u allura ma kelliex kuntatti ma’ ħaddieħor. Raġel ta’ 34 sena min-Nepal li jaħdem Malta ħareġ pożittiv għall-Covid-19 fejn il-contact tracing qed isir fuq il-post tax-xogħol tiegħu u fejn jgħix. Huwa jgħix flimkien ma’ 10 persuni oħra. Immigrant ta’ 24 sena mill-Marokk miċ-ċentru ta’ Ħal Far ħareġ pożittiv. Il-każ ħareġ pożittiv min-numru ta’ swab tests li saru nhar is-Sibt. Raġel Malti ta’ 59 sena wkoll jinsab infettat bil-Coronavirus fejn  kellu deni. Qed issir investigazzjoni fej jaħdem u mal-membru tal-familja tiegħu. Malti ta’ 32 sena kellu nuqqas ta’ xamm u togħma fost sintomi oħrajn. Huwa jinsab infettat bil-Covid-19 u qed isir contact tracing fuq il-post tax-xogħol u l-familja tiegħu. Malti ta’ 34 sena beda jħoss għejja, uġigħ fil-ġogi u nuqqas ta’ xamm. Dwar dan qed isir contact tracing fuq il-post tax-xogħol. 5 minnhom jinsabu fuq kwarantina.  Qed issir investigazzjoni wkoll mal-familja tiegħu."
2020-04-13,Tessera b’donazzjoni ta’ lbies protettiv lill-awtoritajiet lokali,https://www.tvm.com.mt/mt/news/tessera-bdonazzjoni-ta-lbies-protettiv-lill-awtoritajiet-lokali/,"Tessera Co Ltd u Fischer f’Malta għamlu donazzjoni ta’ €60,000 f’ilbies protettiv (PPE) lill-Awtoritajiet tas-Saħħa u d-Dipartimant tal-Protezzjoni Ċivili ta’ Malta. Il-kumpanija timporta u tbigħ materjal għall-kostruzzjoni, għodda u PPE. Id-Direttur ta’ Tessera qal li fi żminijiet bħal dawn riedu jagħtu dan l-apparat biex jgħinu lill-Awtoritajiet Maltin fil-ġlieda tagħhom kontra l-COVID-19. Huwa rringrazzja lill-ħaddiema fis-settur tas-saħħa, il-Pulizija u l-Armata ta’ ħidmiethom."
2020-04-13,BIR-RITRATTI: Il-ħidma tal-Protezzjoni Ċivili fil-ġlieda kontra l-Covid-19,https://www.tvm.com.mt/mt/news/bir-ritratti-il-hidma-tal-protezzjoni-civili-fil-glieda-kontra-l-covid-19/,"Id-Dipartiment tal-Protezzjoni Ċivili għaddejjin b’ħidma qatigħ f’dak li għandu x’jaqsam ma’ ffumigazzjoni ta’ postijiet u karozzi biex tiġi kkontrollata l-imxija tal-Covid-19. S’issa 735 uffiċjali tas-CPD, pulizija, uffiċjali tas-saħħa u persuni oħrajn ġew imħarrġa fid-dawl ta’ din l-emerġenza. B’kollox 102 vettura u 24 postijiet ġew fumigati."
2020-04-13,Id-Dipartiment għar-Relazzjonijiet Industrijali u tal-Impjiegi se jagħti s-servizz online u bit-telefonija,https://www.tvm.com.mt/mt/news/id-dipartiment-ghar-relazzjonijiet-industrijali-u-tal-impjiegi-se-jaghti-s-servizz-online-u-bit-telefonija/,"Id-Dipartiment għar-Relazzjonijiet Industrijali u tal-Impjiegi qed javża lill-pubbliku li minn nhar l-Erbgħa li ġej, għal perjodu temporanju, minħabba l-imxija tal-COVID-19, l-uffiċini tiegħu ġewwa 121, Triq Melita, il-Belt Valletta, se jkunu temporanjament magħluqin għall-pubbliku sabiex tiġi mħarsa s-saħħa tal-pubbliku kif ukoll tal-ħaddiema. Jinforma illi d-Dipartiment ser ikompli jagħti s-servizzi tiegħu permezz tat-telefonija jew inkella online. Fi stqarrrija ġie spjegat li l-pubbliku ser ikun jista’ jkompli jaċċessa s-servizzi tad-Dipartiment permezz tal-helpline 1575 u 1576, helplines li tnedew apposta  u li permezz tagħhom qed jitwieġbu eluf ta’ telefonati. Id-Dipartiment ifakkar li n-numru 1575 huwa għal ħaddiema u impjegati li jixtiequ jistaqsu dwar il-kundizzjonijiet tax-xogħol tagħhom , filwaqt li l-helpline 1576 huwa għal min iħaddem. Wieħed jista’ jagħmel ukoll kuntatt mad-Dipartiment permezz tal-indirizz elettroniku ‪[email protected]. Filwaqt li rringrazzja lill-ħaddiema kollha tad-Dipartiment, il-Ministru fi ħdan l-Uffiċċju tal-Prim Ministru Carmelo qal li qed jitwieġbu medja ta’ 1,000 telefonata u 300 email kuljum. Dan qed iwassal għal total ta’ medja ta’ 1,300 mistoqsija kuljum imwieġba minn tim ta’ 16-il persuna professjonali fi ħdan id-DIER."
2020-04-13,Fin-12:30 – Is-Supretendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-covid-19/,"Il-Professur Charmaine Gauci mistennija tindirizza konferenza stampa fin-12:30 biex taġġornana dwar is-sitwazzjoni attwali tal-Covid-19 f’pajjiżna. Il-konferenza stampa se tixxandar dirett fuq TVM, tvm.com.mt u fuq Facebook."
2020-04-13,Żjarat Virtwali: Is-siti ta’ Heritage Malta issa online,https://www.tvm.com.mt/mt/news/zjarat-virtwali-is-siti-ta-heritage-malta-issa-online/,"Mawra sa sit storiku jew mużew ta’ Heritage Malta għadha possibbli anke jekk dawn huma magħluqa. L-aġenzija aġġornat is-sit elettroniku tagħha biex il-pubbliku jista’ jżur dawn il-postijiet mill-kumdità tad-dar f’esperjenza virtwali u b’kontenut interattiv. Il-kap eżekuttiv, Noel Zammit, qal li dan hu dmir ċiviku tagħhom f’dan iż-żmien. Is-sit elettroniku tal-aġenzija Heritage Malta qed joffri perspettivi uniċi tat-teżori storiċi fil-gżejjer Maltin permezz tat-teknologija virtwali li biha tistħajlek qed iżżur dawn is-siti. Il-Kap Eżekuttiv ta’ Heritage Malta, Noel Zammit qal li minħabba l-għeluq tal-mużewijiet u siti storiċi sakemm tgħaddi l-imxija tal-Covid19, is-sit elettroniku tal-aġenzija ġie aġġornat b’esperjenza virtwali ta’ 35 sit storiku. “Biddlina l-istrateġija tagħna biex minflok nilqgħu in-nies ġol-mużewijiet, imorru aħna id-dar għandhom, u dan qed jagħmluh b’numru ta’ iniżjattivi u b’esperjenzi virtwali, wieħed jista’ jidħol fis-sit elettroniku ta’ heritage Malta jagħfas fuq virtual experience u hemm jista jżur is-siti u mużewijiet b’mod virtwali bil-laptop, tablet jew smart phone,” spjega Noel Zammit. Is-Sur Zammit qal li Heritagemalta.com qed tipprovdi angolaturi ġodda li għandhom jinteressaw anki lill-persuni li jkunu diġà żaru dawn is-siti storiċi. Għaldaqstant wieħed jista’ jagħżel li jmur mawra fil-palazz tal-Granmastru fil-Belt jew iżur il-katakombi f’Ta Bistra l-Mosta, jindaga it-tempji preistoriċi jew jesplora xi mużew li qatt ma jkun daħal fih. Is-sit fih tours virtwali, informazzjoni animata, ritratti, videos u kontenut interattiv. Bit-tama li jkattru s-suċċess tal-passaport ta’ Heritage Malta għall-istudenti Maltin li qal issarraf f’iżjed minn 100,000 żjara fis-siti u mużewijiet, Heritage Malta varat ukoll sezzjoni virtwali għat-tfal b’ kompetizzjonijiet b’temi kulturali u materjal ieħor edukattiv."
2020-04-12,Il-COVID-19 tilħaq l-Afrika – Il-kontribut tal-Isptar Malti fil-Ghana,https://www.tvm.com.mt/mt/news/il-covid-19-tilhaq-l-afrika-il-kontribut-tal-isptar-malti-fil-ghana/,"Il-Coronavirus laħaq ukoll il-kontinent Afrikan. Residenti ta’ belt kbira fil-Ghana qed iħarsu b’ħafna tama għall-kura ta’ dan il-virus lejn sptar li nbena u ġie attrezzat bil-ġenerożità tal-Maltin. L-isfidi iżda mhumiex żgħar. Jekk nieħdu biss kemm hemm ventilators – jew magni biex jgħinu persuna tieħu n-nifs – f’dan il-pajjiż b’popolazzjoni ta’ 30 miljun ruħ għandhom anqas minn Malta. L-imxija tal-COVID-19 tinsab ukoll fl-Afrika. In-numru ta’ persuni infettati s’issa ma laħaqx il-livelli ta’ ċerti pajjiżi fl-Amerika, l-Ewropa u l-Asja. Madankollu, l-Afrikani qed iħabbtu wiċċhom ma’ sfidi partikulari fosthom nuqqas serju ta’ faċilitajiet għall-kura u professjonisti mediċi. B’mod speċjali f’pajjiżi ta’ taħt is-Sahara, hemm mard ieħor mifrux sew bħat-tuberkolożi, l-ebola, l-HIV u l-malarja li fl-Afrika biss toqtol aktar minn 1,000 persuna kuljum. Huma dawn iċ-ċirkustanzi ta’ pajjiżi bħall-Ghana fejn l-ewwel każ ta’ COVID-19 ġie konfermat fit-12 ta’ Marzu u sal-lum hemm ‘il fuq minn 400 persuna pożittiva. Sitta mietu. Fit-tieni l-akbar belt f’dan il-pajjiż: Kumasi, hemm l-HopeXchange Medical Centre, jew kif inhu magħruf l-aktar: l-Isptar Malti fil-Ghana. Nikol Baldacchino, mill-fondazzjoni li tmexxi l-isptar, stqarr li jekk il-virus jilħaq b’qawwa lil din il-belt ta’ 3 miljun ruħ l-konsegwenzi se jkunu gravi. Huwa qal li “għandek ftit sptarijiet, fejn għandek it-trasport hu minimu għall-aħħar, ma jistgħux imorru fl-isptarijiet, ma jistgħux isiru testijiet bħalma jsiru Malta. Ukoll minħabba s-sitwazzjoni soċjali. In-nies m’għandhomx ħwienet u supermarkets bħalna imma swieq miftuħa.” Għal din il-belt, fil-limitazzjonijiet tiegħu l-Isptar Malti hu barka. “Sa fejn nafu aħna fl-isptarijiet kollha li hemm f’Kumasi hemm biss 12-il ventilatur. Tlieta minnhom jinstabu fl-isptar Malti,” kompla Nikol Baldacchino. L-isptar qed iħejji laboratorju biex jibdew isiru testijiet ta’ swabs tal-Coronavirus, iżda ghandu sfida biex minn barra l-Afrika jikseb ilbies protettiv, tagħmir mediku, diżinfettanti u mediċini. Qal li “l-iskarsezza hi kbira. Il-prezzijiet għolew immens, għolew f’salt. Per eżempju termometru infrared li normalment fis-swieq jinxtara għal €50 tela’ għal €150. Dan qed jagħmel pressjonijeit kbar anke fuqna.” Nikol Baldacchino wera ruħu fiduċjuż li l-għajnuna li l-Maltin taw biex inbena l-isptar u li qegħdin ikomplu jagħtu se tissarraf biex l-Isptar Malti fil-Ghana jkun fuq quddiem fil-kura tal-COVID-19 fl-Afrika."
2020-04-12,Rekord ta’ multi f’ġurnata – mhux jitgħallmu bil-kelma t-tajba,https://www.tvm.com.mt/mt/news/rekord-ta-multi-fgurnata-mhux-jitghallmu-bil-kelma-t-tajba/,"Ħadd il-Għid ma kienx jum ta’ btala għall-uffiċjali tal-infurzar. Anzi wera li diversi persuni jibqgħu ma jitgħallmux bil-kelma t-tajba. Il-Pulizija ħarrku rekord ta’ 104 persuni b’multa ta’ €100 kull wieħed għax instabu li kienu f’ġemgħat ta’ iktar minn 3 persuni f’postijiet pubbliċi . . . l-iktar f’San Pawl il-Baħar, Buġibba, il-Qawra u l-Mellieħa. It-temp sabiħ tal-lum reġa’ kkonferma li l-akbar sfida fl-immedjat għall-Pulizija se tkun il-preżenza tan-nies fil-bajjiet. L-appell kontinwu tal-awtoritajiet tas-saħħa biex in-nies joħorġu biss għall-bżonn jidher li baqa’ mhux jingħata widen minn kulħadd. F’Ħadd il-Għid, Television Malta segwa mill-qrib il-ħidma tal-Pulizija li matul il-ġurnata rċeviet diversi rapporti ta’ nies li kienu qegħdin f’ġemgħat ta’ iktar minn tliet persuni jilagħqu x-xemx f’bajjiet ewlenin fil-pajjiż, fosthom il-Bajja s-Sabiħa f’Birżebbuġa u fil-Bajja ta’ Għajn Tuffieħa. Il-laxkezza dehret ukoll f’postijiet fil-kampanja, bħall-Buskett, u fi spazji miftuħa bħal Ta’ Qali. Matul il-ġurnata, ġew osservati wkoll gruppi ta’ dilettanti tal-muturi tul din it-triq, bi grupp imdaqqas waqaf qrib gabbana fix-Xemxija. Fit-terminal taċ-Ċirkewwa skiet taqtgħu b’sikkina, għajr għal xi karozzi li tgħoddhom fuq id waħda. L-uffiċjali tas-sigurtà bdew jiċċekkjaw it-temperaturi tal-passiġġieri bħala parti mill-miżuri ta’ prekawzjoni li qed jieħdu l-awtoritajiet. Iktar kmieni din il-ġimgħa, il-Ministru għal Għawdex, Clint Camilleri, qal li madwar 500 karozza ma tħallewx jaqsmu l-fliegu, minħabba li fi kliem il-Ministru Camilleri, il-vjaġġi tagħhom ma kinux meqjusa essenzjali. Għalkemm il-Pulizija jinsabu impenjati sew minħabba l-imxija tal-Covid-19, il-Pulizija ma ttraskuratx dmirijiet oħrajn, fosthom kontravenzjonijiet relatati ma’ ksur tal-liġijiet tat-traffiku. F’operazzjoni konġunta bejn it-taqsimiet tal-Pulizija tat-Traffiku, tar-Rapid Intervention Unit u tal-Ispecial Intervention Unit, twaqqfu 64 sewwieq u nħarġitilhom taħrika għal sewqan eċċessiv, Iltqajt ma’ xi abbuż? Irrapporta mill-ewwel lill-Pulizija fuq in-numru 22944504 jew 22944511. Ara wkoll: 64 sewwieq immultati għal sewqan eċċessiv f’Ħadd il-Għid "
2020-04-12,Fir-Russja sistema ta’ permessi elettroniċi biex joħorġu mid-dar,https://www.tvm.com.mt/mt/news/fir-russja-sistema-ta-permessi-elettronici-biex-johorgu-mid-dar/,"Fil-kapitali Russa, Moska, aktar minn 30 persuna li huma infettati bil-coronavirus inqabdu jiksru il-liġi billi kienu fit-toroq meta suppost kienu jinsabu fi kwarantina id-dar. Huma flimkien ma’ kważi 1,400 resident ieħor se jkunu immultati wara li inqabdu jduru f’postijiet pubbliċi mingħajr raġuni. Dawn in-nies inqabdu minn sistema ta’ kameras li tidentifika l-uċuħ u tinforma minnufih lill-pulizija. Matul tmiem il-ġimgħa, l-pulizija żiedu r-rondi tagħhom fit-toroq, hekk kif qed iduru bil-karozzi u jinfurmaw lin-nies permezz ta’ loudspeaker biex jibqgħu ġewwa. Minn għada, f’Moska se tidħol fis-seħħ sistema ta’ permessi elettroniċi, hekk kif kull min ikun fit-triq se jkun obbligat li jirreġistra ir-raġuni għalfejn se jkollu joħroġ minn qabel."
2020-04-12,Il-50 stat Amerikan jiddikjara diżastru minħabba l-coronavirus,https://www.tvm.com.mt/mt/news/il-50-stat-amerikan-jiddikjara-dizastru-minhabba-l-coronavirus/,"Fl-Istati Uniti tibqa’ tippersisti il-pjaga li qed tħalli l-imxija, hekk kif l-istati kollha issa iddikjaraw diżastru. L-għadd ta’ persuni nfettati bil-Covid-19 hu ta’ aktar minn nofs miljun waqt li iktar minn 20,000 persuna mietu fil-50 stat Amerikan. Il-President Donald Trump qal li qed iħares li r-restrizzjonijiet jitneħħew sal-ewwel ta’ Mejju iżda l-awtoritajiet tas-saħħa qalu li jeħtieġ ikunu kawti għax dan jista jwassal biex l-imxija tisplodi ‘il fuq. Intant, ikompli jiżdiedu il-każi ta’ persuni infettati bil-coronavirus fuq l-aircraft carrier tal-Istati Uniti USS Theodore Roosevelt. Fl-aħħar siegħat kienu kkonfermati 103 każi ġodda biex b’hekk wieħed minn kull għaxar persuni abbord għandhom il-coronavirus. Dawk kollha li kienu abbord ġew trasferiti fuq l-art fi Guam fejn ġie sorġut l-aircraft carrier."
2020-04-12,"Fir-Renju Unit jaqbżu l-10,000 l-imwiet fl-isptarijiet bil-Covid-19",https://www.tvm.com.mt/mt/news/fir-renju-unit-jaqbzu-l-10000-l-imwiet-fl-isptarijiet-bil-covid-19/,"Fl-aħħar 24 siegħa, fir-Renju Unit mietu 737 persuna u b’hekk l-ammont ta’ persuni li mietu issa qabżu 10,000 persuna fl-isptarijiet. Dawn in-numri iżda ma jinkludux in-nies li mietu fid-djar u fir-residenzi għall-anzjani. Id-direttur ta’ Wellcome Trust u wieħed mill-konsulenti tal-Gvern tar-Renju Unit għall-emerġenzi Sir Jeremy Farrar qal li r-Renju Unit mistenni jkun wieħed mill-aktar pajjiżi milquta fl-Ewropa mill-COVID-19. Żied li vaċċin biss jistà jtemm il-pandemija hekk kif wissa li jista jkun hemm it-tieni u t-tielet mewġa tal-imxija. Qal li l-vaċċin mistenni jkun lest sal-ħarifa iżda irrimarka li biex jiġu manifatturati biżżejjed vaċċini għall-miljuni milquta mill-imxija madwar id-dinja, se tieħu ħafna żmien."
2020-04-12,Ma jiqafx ix-xogħol għall-Enemalta u l-WSC biex kulħadd ikun moqdi f’daru,https://www.tvm.com.mt/mt/news/ma-jiqafx-ix-xoghol-ghall-enemalta-u-l-wsc-biex-kulhadd-ikun-moqdi-fdaru/,"Il-ħaddiema tal-Enemalta u l-Koporazzjoni għas-Servizzi tal-Ilma huma fost dawk li qed jibgħu għaddejjin b’ħidma kontinwa tul il-pandemija, u dan bil-għan li l-provvista tal-elettriku u l-ilma tibqa’ titwassal fid-djar kollha bla skossi. Il-Ministru għall-Enerġija u l-Immaniġġjar tal-Ilma Michael Farrugia żar numru minn dawn il-ħaddiema fuq il-lant tax-xogħol. Il-Ministru qal li minbarra l-importanza tal-provvista fid-djar tal-familji Maltin u Għawdxin, din hija essenzjali wkoll għall-isptarijiet, id-djar tal-anzjani u postijiet oħra. Żied li, flimkien mal-ħaddiema fl-isptarijiet, il-pulizija, il-ħaddiema tal-Forzi Armati, il-membri tal-Protezzjoni Ċivili u dawk kollha li qed jaħdmu għas-servizz tal-pubbliku waqt il-Covid-19, dawn qed jagħtu servizz utli ħafna lill-pajjiż. "
2020-04-12,Għid il-Kbir uniku … il-ġirja bl-Irxoxt ikollha tistenna,https://www.tvm.com.mt/mt/news/ghid-il-kbir-uniku-il-girja-bl-irxoxt-ikollha-tistenna/,"“Dwejjaq ux, dwejjaq, għax kieku bħalissa atmosfera oħra differenti.” Dan kien is-sentiment komuni li sibna fil-pjazza quddiem il-Knisja ta’ San Ġorġ f’Ħal Qormi. B’kuntrast mas-snin oħra, din is-sena f’Ħadd il-Għid ma kienx hemm tfal jistennew it-tberik tal-figolli u l-bajd tal-Għid, u lanqas ma kienx hemm nies jistennew id-dħul tal-istatwa ta’ Kristu Rxoxt. “Ġejt s’hawn inġedded naqra memorja. Aħna delettanti ux narmaw u nagħmlu u hekk.” Minflok id-daqq ta’ qniepen mil-kampnar u marċi ferrieħa u valzi mill-baned, f’Ħal Qormi kien hemm ħemda totali. “Bħalissa l-bżonn trid tagħmel ux.” Fil-Kottonera, l-Għid il-Kbir hu karatterizzat mill-ġirjiet tradizzjonali bl-istatwi tal-Irxoxt. Bħal-lum, fil-Birgu, f’Bormla u fl-Isla kien ikun hemm baħar ta’ nies biex jiċċelebraw flimkien u b’mod partikolari dawn il-ġirjiet trijonfali ta Kristu li qam minn bejn l-imwiet. Għalkemm il-bibien tal-bażilika tal-Isla din is-sena baqgħu magħluqa, l-atmosfera fil-pjazza xorta kienet ferriħija, bi bnadar, mużika u b’għadd ta’ residenti jarmaw il-galleriji bil-bżieżaq għal ‘street party’ li organizzaw filgħaxija biex jiċċelebraw l-Għid flimkien. Fuq l-għatba ta’ daru, John Stanicic, li għandu 85 sena, irrakkonta li din mhux l-ewwel darba li l-istatwa tal-Irxoxt tal-Isla baqgħet ġewwa. Il-purċissjoni bl-Irxoxt kienet waqfet minħabba xi inċidenti li ġraw, fit-tieni nofs tas-seklu 19. “L-Arċipriet ta’ dak iż-żmien peress li kien hawn xi inċident ma kienx ħarġu iktar l-Irxoxt issa fin-1969 reġgħu ħarġuh u issa din is-sena mhux konċidenza ħabba din il-biċċa xogħol li hawn ma ħarġuhx,” irrakkonta John Stanicic. Mill-Isla qsamna baċir numru wieħed għal Bormla. L-atmosfera hawnhekk hija kompletament differenti minn kif is-soltu tkun fil-jum tal-Għid il-Kbir, bil-bibien tal-Knisja warajja baqgħu magħluqa u t-toroq prattikament vojta għajr għal ftit nies jippassiġġaw jew jiġru minflok il-folla kbira ta’ nies li kienet tinġabar f’dawn il-ħinijiet biex tara l-ġirja bl-istatwa ta’ Kristu Rxoxt. Il-wesgħa li tifred lil Bormla mill-Birgu, illum kienet battala min-nies li s-soltu jimlew kull rokna biex jiċċelebraw l-akbar festa tal-Knisja. Fil-Birgu spikkaw għadd kbir ta’ bnadar iperpru – sinjal tal-festa. “Forsi jikklirja dan il-maltemp li għandna fuq pajjiżna u mhux pajjiżna biss imma l-pajjiżi l-oħra wkoll. J’Alla jkollna futur aħjar.”"
2020-04-12,Żewġ kantanti bi 11-il kunċert f’ġurnata barra d-djar,https://www.tvm.com.mt/mt/news/zewg-kantanti-bi-11-il-kuncert-fgurnata-barra-d-djar/,"Il-kantanti Kimberly u dj Ozzy Lino qattgħu l-ġurnata tal-Għid jagħmlu dak li jħobbu, f’inizjattiva maħsuba li tnissel tbissima, toffri divertiment u tħeġġeġ lil kulħadd jibqa’ f’daru. F’ġurnata waħda huma taw 11-il kunċert żgħir. Iltqajna ma’ Ozzy Lino u Kimberly waqt waħda mill-waqfiet fiż-żona residenzjali tan-Nigret, fir-Rabat. Osservajna li rnexxielhom inisslu tbissima fuq fomm diversi persuni li malli semgħu l-ewwel noti mużikali firxu fil-gallariji, twieqi u l-bibien biex ikantaw u jċapċpu. Il-kummenti ta’ apprezzament min-nies kienu bosta. “Nieħdu paċenzja forsi jgħaddi kollox” u “Din is-sena mhux bħas-soltu l-Easter, imma dawn li ġew illum għamlulna l-Easter vera sabiħ.” Uħud qalu li din hija inizjattiva sabiħa ħafna li ġew iferrħuna għax ilhom magħluqin iżjed minn xahar u oħrajn esprimew id-dispjaċir tagħhom li mhumiex jaraw lit-tfal u lit-tfal tat-tfal. “Jien wieħed mill-anzjani hawn għandi 85 u qed ġewwa nobdi lill-awtoritajiet tas-saħħa” u ma naqsux ir-ringrazzjamenti lill-infermiera u lit-tobba għal li qed jagħmlu f’dawn iż-żminijiet ta’ sfida. Il-mużiċisti daru l-lokalitajiet b’vann li nstaq mill-preżentatur Peter Busuttil. “Stay Safe, ibqgħu id-dar u ħudu ħsieb lil xulxin, u kif jispiċċa dan is-servizz ċemplu lil xi ħadd li tafu li qiegħed waħdu,” qal Peter Busuttil. Huw qal li l-kunċert, apparti milli kellu skop li jferraħ, ried jwassal ukoll messaġġ biex in-nies jisimgħu mill-pariri tal-awtoritajiet u joqgħodu fi djarhom. “Nixtiequ insellmu lil dawk in nies kollha li jaħdmu fis-saħħa, il-pulizija, intom il-ġurnalisti u l-front liners, dan huwa l-messaġġ tagħna lilkom ukoll grazzi tax-xogħol li qed tagħmlu,” qal Peter Busuttil. Huma qed jippjanaw li jisskutaw b’dawn l-avvenimenti. L-inizjattiva hi ta’ @Team MT, l-Assoċjazzjoni Maltija tal-Futbol u l-ALS Malta."
2020-04-12,ARA: Il-produzzjoni sħiħa minn biċċiet mużikali li rrekordjaw individwalment koristi żgħar,https://www.tvm.com.mt/mt/news/ara-il-produzzjoni-shiha-minn-bicciet-muzikali-li-rrekordjaw-individwalment-koristi-zghar/,"L-ilħna anġeliċi ta’ grupp ta’ tfal Għawdxin li jinsabu fi djarhom twaħħdu flimkien bit-teknoloġija tal-informatika u ffurmaw kor virtwali. Il-25 tifel u tifla li jiffurmaw il-kor tat-tfal fi ħdan l-iSchola Cantorum Jubilate bħalissa mhux jiltaqgħu għall-provi u l-kunċerti – ħaġa li kien ilhom jagħmlu sa mit-twaqqif tagħhom tliet snin ilu. Miġbura f’darhom minħabba l-COVID-19, il-koristi żgħar rrekordjaw individwalment biċċa mużikali li mbagħad ngħaqdet flimkien u ppubblikawha llum online, għall-Għid. Akkumpanjati fuq il-pjanu minn Amy Rapa u b’direzzjoni ta’ Marouska Attard, huma kantaw l-Agnus Dei ta’ Victor C. Johnson. Din hi talba ta’ dawn it-tfal għal dan iż-żmien partikaluri tal-Għid fejn il-vera Ħaruf offra lilu nnifsu għas-sagrifiċċju, bix-xewqa tagħhom hi li jagħtina l-paċi u t-tama għal ġejjieni aħjar. Għall-iSchola Cantorum Jubilate, esperjenza ta’ kant virtwali mhix xi ħaġa ġdida. Fl-2013, il-kor tal-kbar ħa sehem fi proġett ta’ kor-virtwali b’kollaborazzjoni mal-kompożitur Ruben Zahra. Muntaġġ: CVC Media"
2020-04-12,L-Indja testendi l-lockdown li kellu jintemm it-Tlieta,https://www.tvm.com.mt/mt/news/l-indja-testendi-l-lockdown-li-kellu-jintemm-it-tlieta/,"L-Indja se tkun qed testendi l-lockdown fuq il-pajjiż, li suppost kellu jintemm nhar it-Tlieta, bil-għan li trażżan l-imxija tal-Covid-19. F’dan l-istadju għadha ma ngħatatx spjegazzjoni uffiċjali għal din id-deċiżjoni, u għadu mhux magħruf kemm se tkun twila l-estensjoni. L-Indja kkonfermat mat-8,000 każ ta’ infezzjoni u 288 mewt, iżda huwa maħsub li n-numri huma fil-fatt akbar."
2020-04-12,Boris Johnson ħareġ mill-isptar fejn kien rikoverat bil-Covid-19,https://www.tvm.com.mt/mt/news/boris-johnson-hareg-mill-isptar-fejn-kien-rikoverat-bil-covid-19/,"Il-Prim Ministru tar-Renju Unit, Boris Johnson, ħareġ mill-isptar fejn kien rikoverat minħabba kumplikazzjonijiet li żviluppawlu bil-Covid-19. Il-Prim Ministru Johnson qatta’ tlett ijiem fit-taqsima tal-kura intensiva fl-isptar St Thomas ta’ Londra, fejn kellu jiddaħħal madwar għaxart ijiem wara li ttestja pożittiv għall-virus. Fi stqarrija maħruġa minn Downing Street intqal li Johnson kien se jkompli l-konvalexxenza tiegħu f’Chequers; ir-residenza fil-kampanja, u għal issa mhux se jkun qed jirritorna għax-xogħol."
2020-04-12,Anzjan ta’ 101 jirkupra mill-Covid-19 fir-Renju Unit,https://www.tvm.com.mt/mt/news/anzjan-ta-101-jirkupra-mill-covid-19-fir-renju-unit/,"Bħalissa d-dinja qed tiċċelebra kull fejqan mill-coronavirus iżda b’mod partikolari l-fejqan ta’ persuni anzjani jew vulnerabbli. F’Alexandra Hospital f’Worcestershire, fil-West Midlands tal-Ingilterra, l-istaff tal-isptar li daru b’Keith ta’ 101, għall-ġimgħatejn sħaħ, iċċelebraw bil-kbir meta rkupra mill-Covid-19 u seta’ jmur id-dar. "
2020-04-12,X’għandhom jagħmlu persuni vulnerabbli li ma rċevewx ittra?,https://www.tvm.com.mt/mt/news/xghandhom-jaghmlu-persuni-vulnerabbli-li-ma-rcevewx-ittra/,"Wara li l-Gvern kien ħabbar li persuni vulnerabbli li m’għandhomx joħorġu mid-dar se jirċievu ittra, xi wħud għad għandhom dubju jekk jaqgħux f’din il-kategorija peress li l-ittra ma waslitx għandhom. Oħrajn li jafu li huma vulnerabbli, ma rċevewx l-ittra iżda għandhom bżonnha bħala prova anki għal raġunijiet ta’ xogħol u benefiċċji soċjali. Mistoqsija minn TVM dwar is-sitwazzjoni ta’ dawn il-persuni, Prof Gauci spjegat li l-awtoritajiet qabdu diversi databases, imma jista’ jkun li xorta waħda hemm nies li mhumiex imniżżla fihom, speċjalment dawk li jixtru l-mediċina mingħand il-privat. Qalet li dawk il-persuni li ma rċevewx l-ittra u jaħsbu li jaqgħu taħt il-kategorija ta’ persuni vulnerabbli, għandhom jibgħatu email fuq [email protected] jew iċemplu fuq il-helpline 111. Ara wkoll: Ikkonfermati 8 każijiet ġodda ta’ Covid-19 f’Malta "
2020-04-12,Prof Gauci tiċċara meta jistgħu jidħlu l-viżitaturi fl-isptar,https://www.tvm.com.mt/mt/news/prof-gauci-ticcara-meta-jistghu-jidhlu-l-vizitaturi-fl-isptar/,"Mistoqsija jekk il-missirijiet jistgħux jidħlu fis-sala tal-ħlas waqt it-twelid ta’ uliedhom, is-Supretendent tas-Saħħa, Prof Charmaine Gauci, tenniet li l-proċess tal-ħlas huwa wieħed twil. Għalhekk ġie deċiż li l-missier jidħol fit-tieni fażi tal-ħlas, għax dan huwa l-iktar ħin li fih jista’ jgħin lill-mara li qed twelled. Fil-każ ta’ persuni li waslu fi tmiem ħajjithom, Prof Gauci qalet li ssir evalwazzjoni tar-riskju każ b’każ biex ikun determinat jekk jistgħux iżuru lil qrabathom qabel imutu. Ara wkoll: Ikkonfermati 8 każijiet ġodda ta’ Covid-19 f’Malta    "
2020-04-12,Ikkonfermati 8 każijiet ġodda ta’ Covid-19 f’Malta,https://www.tvm.com.mt/mt/news/ikkonfermati-8-kazijiet-godda-ta-covid-19-fmalta/,"Illum kienu kkonfermati 8 każijiet ġodda ta’ Covid-19 f’Malta, biex issa t-total ta’ persuni infettati tela’ għal 378, li minnhom 44 huma mfejqa. Waqt il-konferenza stampa tal-lum, is-Supretendent tas-Saħħa Pubblika, Charmaine Gauci, qalet li lbieraħ saru 1,041 swabs, u b’kollox saru 17,057 swabs. Fil-bulettin mediku ta’ Ħadd il-Għid, is-Supretendent tas-Saħħa Pubblika, il-Professur Charmaine Gauci, spjegat li każ minnhom huwa relatat mas-safar ta’ Malti ta’ 61 sena li rritorna mir-Renju Unit b’titjira ta’ ripatrijazzjoni l-Ħamis li għadda. Intqal illi martu wkoll ġiet ittestjata għall-Covid-19 iżda rriżultat fin-negattiv. Qalet ukoll li għaddejjin bil-contact tracing tal-persuni li kienu fuq l-istess titjira. Każ ieħor huwa ta’ Maltija ta’ 58 sena. Il-Professur Gauci spjegat li l-mara kienet taħdem ma’ familja u l-awtoritajiet tas-saħħa għaddejjin b’eżerċizzju mal-familja li taħdem magħha u qrabatha. Instabu pożittivi wkoll Malti ta’ 37 sena u Maltija ta’ 50 sena li t-tnejn ma kinux jaħdmu. Il-Professur Gauci spjegat li r-raġel beda bis-sogħla filwaqt li l-mara bdiet tuġagħha rasha u kellha d-dijarea. Malti ta’ 73 sena wkoll irriżulta pożittiv għall-Coronavirus, bil-Professur Gauci tgħid li r-raġel ma kellux kuntatti man-nies. Il-każi l-ġodda jinvolvu wkoll Għawdxi ta’ 74 sena. Il-Professur Gauci qalet li martu ġiet ittestjata u għalkemm kellha sintomi ħfief, it-test ħareġ negattiv. L-aħħar każijiet jinkludu żewġ immigranti oħra fiċ-ċentru miftuħ ta’ Ħal Far. Il-Professur Gauci spjegat li r-residenti, li għandhom 21 u 25 sena, ma kellhomx sintomi u ġew identifikati b’testijiet għal għarrieda li saru fiċ-ċentru. “Aħna li qegħdin nagħmlu hu li nidentifikaw dawk in-nies li huma pożittivi u niżolaw lil dawn il-persuni. B’hekk inti tkun qiegħed tnaqqas il-firxa tal-virus proprju f’din is-sitwazzjoni. Vera li dawn huma żgħar fl-età, allura għandhom inqas ċans ta’ kumplikazzjonijiet, però aħna flimkien mar-Red Cross qegħdin inkomplu nsegwu l-qagħda ta’ saħħithom,” spjegat il-Professur Gauci. Is-Supretendent tas-Saħħa Pubblika tenniet li huwa mportanti li n-nies ma toħroġx u ma tistedinx nies fid-dar għaliex xi ħadd jista’ jkollu l-virus u jgħaddih lill-oħrajn. Il-Professur Gauci rringrazzjak li kull min qed jaħdem biex jikkontrolla l-imxija tal-Covid-19 u qalet li għalihom illum, l-Għid il-Kbir, hija ġurnata ta’ ħidma bħal l-oħrajn. Appellat lill-pubbliku biex jgħinhom billi jsegwi d-direttivi, ħalli huma jkunu jistgħu jgħinu lilhom. Tista’ ssegwi l-konferenza hawn: Ara wkoll: X’għandhom jagħmlu persuni vulnerabbli li ma rċevewx ittra? Prof Gauci tiċċara meta jistgħu jidħlu l-viżitaturi fl-isptar "
2020-04-12,Is-Seminarju se jinbidel f’residenza għal 100 carer tad-djar tal-anzjani tal-Knisja,https://www.tvm.com.mt/mt/news/is-seminarju-se-jinbidel-fresidenza-ghal-100-carer-tad-djar-tal-anzjani-tal-knisja/,"L-Arċisqof Charles Scicluna qal li s-Seminarju tal-Arċisqof se jsir residenza għal 100 carer tad-djar tal-anzjani tal-Knisja, filwaqt li d-djar tal-irtiri tal-Ġizwiti ‘Mount St Joseph’ se tilqa’ 50 carer oħra. Fl-omelija waqt il-liturġija tal-Vġili tal-Għid, li saret ilbieraħ filgħaxija, Sibt il-Għid, fil-Kurja tal-Arċisqof, il-Furjana, l-Arċisqof Scicluna qal li dak kollu li għandna bħala komunità, id-djoċesani u r-reliġjuzi, irid ikun ta’ servizz u qed ikun ta’ servizz għall-komunità f’dan il-mument diffiċli tal-pandemija. L-Arċisqof sellem lil diversi ħaddiema li telqu mid-dar u mhux qed jaraw lill-familji tagħhom minħabba l-ambjent li jaħdmu fih. Sellem ukoll lill-patrijiet Kappuċċini li biex ikunu jistgħu jibqgħu jagħtu servizz lill-proxxmu qed jgħixu l-Isptar Mater Dei u fil-Faċilità Korrettiva ta’ Kordin. Fl-omelija huwa qal li ma nistgħux inkomplu naħsbu f’ħaddieħor, anki jekk barrani, b’qalb tal-ġebel. “Il-Mulej ħerqan ipoġġi ġo fina l-qalb tal-laħam… Irridu tassew niċċelebraw dan l-Għid li huwa mixja: mill-mewt għall-hajja, mid-dlam għad-dawl, mill-qalb tal-ġebel għall-qalb tal-laħam,” qal l-Arċisqof.  Sadanittant, dalgħodu, fi tmiem il-Quddiesa tal-Għid tal-Qawmien tal-Mulej mill-Imwiet, l-Arċisqof ħareg fuq it-taraġ tal-Kurja b’Gesù Ekwaristija biex ibierek lill-Pajjiz. Wara l-Quddiesa, l-Arċisqof mar il-Kwartieri Ġenerali tal-Pulizija fil-Furjana. Hemmhekk huwa żar il-kappella tad-Depot fejn irringrazzja, talab u bierek il-Pulizija u l-forzi tal-ordni kollha ta’ pajjizna u l-familji tagħhom. Ara hawn l-omelija tal-Arcisqof fil-Vgili tal-Għid.    "
2020-04-12,L-Air Malta tgħid li l-vot tal-cabin crew sar tard u m’għadux biżżejjed,https://www.tvm.com.mt/mt/news/l-air-malta-tghid-li-l-vot-tal-cabin-crew-sar-tard-u-mghadux-bizzejjed/,"Wara li lbieraħ il-union tal-cabin crew tal-Air Malta (UCC) ħabbret li 90% tal-membri tagħha kienu qablu mal-proposti tal-kumpanija, l-Air Malta wieġbet li dan ma kienx biżżejjed biex il-kumpanija tkun assigurata mill-koperazzjoni tal-union. Fi stqarrija l-Air Malta qalet li l-kunsill tal-union kien ivvota biex ma jħallix lill-membri tiegħu jagħtu opinjoni dwar il-proposti mressqa mill-kumpanija għal tnaqqis fis-salarju matul is-sitwazzjoni tal-Covid-19, meta mhux qegħdin jaħdmu minħabba tnaqqis drastiku fit-titjiriet. L-Air Malta qalet li kien biss meta bdiet il-proċess mad-dipartiment tar-relazzjonijiet industrijali bil-għan li tkeċċi l-impjegati, li l-union għarrfet lill-kumpanija li l-maġġoranza tal-membri kienu qed jaċċettaw il-proposti. Qalet li f’dan l-istadju naqset ħafna l-fiduċja bejn il-kumpanija u l-union, u l-kumpanija ma tistax isserraħ fuq il-koperazzjoni tal-union, u m’għandhiex garanzija li fi ftit ġimgħat jew xhur oħra ma terġax issib ruħha fl-istess sitwazzjoni. L-Air Malta għalhekk qalet li għandha bżonn iktar mill-aċċettazzjoni tal-proposti għall-erba’ ġimgħat li ġejjin, u trid tuża ż-żmien li ġej biex tiddiskuti proċess ta’ ristrutturar permanenti biex il-kumpanija tkun tista’ ssalva. Ara wkoll: 90% tal-cabin crew aċċettaw li jibqgħu fuq il-kotba tal-Air Malta b’salarju mnaqqas "
2020-04-12,Fin-12.30: Is-Supretendent tas-Saħħa tħabbar il-każijiet ġodda ta’ Covid-19,https://www.tvm.com.mt/mt/news/f12-00-is-supretendent-tas-sahha-thabbar-il-kazijiet-godda-ta-covid-19/,"Is-Supretendent għas-Saħħa, Charmaine Gauci, se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Iktar kmieni tħabbar li l-konferenza kienet se tibda f’nofsinhar, iżda iktar tard ġiet posposta b’nofsiegħa. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ TVM."
2020-04-12,28 persuna oħra mfejqa mill-Covid-19,https://www.tvm.com.mt/mt/news/28-persuna-ohra-mfejqa-mill-covid-19/,"Illum, f’Ħadd il-Għid, 28 persuna oħra kienu kkonfermati mfejqa mill-Covid-19. Dan ħabbru d-Deputat Prim Ministru u Ministru għas-Saħħa Chris Fearne fuq il-midja soċjali. Huwa qal li b’hekk issa n-numru ta’ persuni mfejqa f’Malta u Għawdex tela’ għal 44, waqt li tenna l-appell biex illum in-nies jibqgħu ġewwa."
2020-04-12,ARA: Il-Mostin jgħidu grazzi lil dawk kollha fuq quddiem fil-ġlieda kontra l-pandemija,https://www.tvm.com.mt/mt/news/ara-il-mostin-jghidu-grazzi-lil-dawk-kollha-fuq-quddiem-fil-glieda-kontra-l-pandemija/,"Diversi residenti Mosti ingħaqdu f’inizjattiva tal-Kunsill Lokali Mosta u għamlu messaġġ awdjoviżiv biex jgħidu grazzi kbira lil dawk kollha li jinsabu fuq quddiem nett fil-ġlieda kontra l-imxija tal-Covid-19. Lejn tmiem il-filmat, is-Sindku Romilda Baldacchino Zarb tappella lill-kulħadd sabiex f’dawn iż-żminijiet straordinarji, n-nies tibqa’ d-dar. Ara l-filmat hawn:"
2020-04-12,ARA: Il-Ġirbin kellhom isegwu t-tradizzjoni tal-Begigga mill-gallariji…,https://www.tvm.com.mt/mt/news/ara-il-girbin-kellhom-isegwu-t-tradizzjoni-tal-begigga-mill-gallariji/,Tradizzjoni antika fil-Birgu magħrufa bħala l-Beggiga ssir f’Sibt il-Għid fit-toroq. Iżda din is-sena l-Ġirbin ġew kienu mħeġġa biex isegwu mill-gallariji l-attività. Segwi fil-filmat:
2020-04-12,Professjonisti tas-saħħa: Kunu responsabbli u gawdu l-Għid id-dar,https://www.tvm.com.mt/mt/news/professjonisti-tas-sahha-kunu-responsabbli-u-gawdu-l-ghid-d-dar/,"F’ġurnata bnazzi bħal tal-lum, it-tentazzjoni biex wieħed joħroġ ileblet ‘il barra, hija kbira. Iżda kull min jagħmel dan, ma jistax jitqies bħala persuna responsabbli. Numru ta’ professjonisti tas-saħħa, ingħaqdu mad-Deputat Prim Ministru u Ministru tas-saħħa Chris Fearne f’appell fuq il-media soċjali sabiex illum ingawdu l-Għid id-dar. Fost il-professjonisti, Agnes tabiba tal-emerġenza u omm ta’ żewġt itfal u Sefora, clark fl-amministrazzjoni ta’ Mater Dei. Jgħidu li mhux faċli titlaq il-familja biex tmur ix-xogħol. Huma qed jgħamlu l-biċċa tagħhom u appellaw lill-pubbliku biex jibqa’ d-dar. Graziella bio-medical scientist, tgħid li huma ukoll għandhom familja iżda b’sens ta’ dover jaqdu dmirhom. Tawgura li ħadd ma jiġi bżonnhom. Ronald, Jacov u Anthony b’appell komuni biex f’dawn iċ-ċirkostanzi straordinarji nkunu respondabbli u l-festa tal-Għid titgawda d-dar. Jisħqu li l-aqwa ħaġa li l-pubbliku jista’ jagħmel illum hu li jiċċelebra l-Għid billi jċempel lill-għeżież tiegħu u mhux iżurhom. Jagħlaq dan il-messaġġ, id-Deputat Prim Ministru u Ministru tas-saħħa Chris Fearne b’appell lill-pubbliku biex jgħinhom ħalli l-massimu tal-professjonisti tas-saħħa jkun biżżejjed biex jagħtu l-kura lil kull min ikollu bżonnha.      "
2020-04-12,Jagħti stampa aktar ċara ta’ kif qed jiżdiedu l-każijiet ta’ Covid-19 f’Malta,https://www.tvm.com.mt/mt/news/jghati-stampa-aktar-cara-ta-kif-qed-jizdiedu-l-kazijijet-ta-covid-19-fmalta/,"Espert tal-istatistika u riċerkatur Dr Vincent Marmara ta stampa aktar ċara ta’ kif qed jiżdiedu l-każijiet ta’ coronavirus f’Malta. F’filmat fuq il-midja soċjali, Dr Marmara qal li ġie mistoqsi diversi drabi kif jinterpreta l-ammont ta’ każijiet ġodda f’Malta li kultant ikunu ftit u kultant ikunu ħafna. Dr Marmara qal li f’Malta ilhom ħames ġimgħat ifeġġu l-każi ġodda u għalhekk huwa qabad id-data ta’ kuljum u ġabarha f’ġimgħa ġimgħa biex l-istampa tkun aktar reali u ċara. Meta poġġihom fuq ‘graph’, il-kurva ‘l fuq tidher aktar ċara b’żieda konsistenti fil-każijiet minn ġimgħa għal oħra."
2020-04-12,“La tibżgħux” – il-messaġġ tal-Papa Franġisku waqt il-vġili tal-Għid,https://www.tvm.com.mt/mt/news/la-tibzghux-il-messagg-tal-papa-frangisku-waqt-ic-celebrazzjoni-tal-ghid-il-kbir/,"Il-Papa Franġisku ħeġġeġ lin-nies sabiex “ma jibżgħux u ma jċedux għall-biża'” minħabba l-coronavirus, filwaqt li sejħilhom sabiex ikunu “messaġġiera tal-ħajja fi żmien ta’ mewt.” Il-Kap tal-Knisja Kattolika kien qed jitkellem is-Sibt filgħaxija fil-Bażilika ta’ San Pietru li kienet kważi vojta. Il-Kattoliċi madwar id-dinja setgħu isegwu din iċ-ċelebrazzjoni tal-Għid online. L-Italja għadha taħt miżuri stretti ta’ lockdown biex tikkontrolla l-firxa tal-coronavirus. Il-Prim Ministru Taljan, Giuseppe Conte faħħar lill-Papa għall-‘ġest responsabbli” billi ċċelebra l-Għid mingħajr konkregazzjoni. Illum l-insara madwar id-dinja, minkejja r-restrizzjonijiet li ħallew lill-miljuni ta’ nies maqfulin fi djarhom, qed jiċċelebraw l-Għid il-Kbir li hija l-akbar festa tal-Knisja Kattolika.  "
2020-04-12,Coronavirus: Ir-rata ta’ mwiet fl-Istati Uniti hija l-ogħla fid-dinja,https://www.tvm.com.mt/mt/news/coronavirus-ir-rata-ta-mwiet-fl-istati-uniti-hija-l-oghla-fid-dinja/,"Ir-rata ta’ mwiet mill-Covid-19 fl-Istati Uniti qabżet ir-rata ta’ mwiet fl-Italja biex issa l-Istati Uniti għandhom l-ogħla rata ta’ mwiet fid-dinja. S’issa, fl-Istati Uniti diġà mietu aktar minn 20,000 persuna. Il-gvernatur ta’ New York, Andrew Cuomo qal li r-rata ta’ mwiet tidher li qed tistabilizza. Filwaqt li ħabbar li fl-aħħar 24 siegħa, fi New York mietu 783, huwa nnota li l-ammont ta’ mwiet fl-aħħar jiem kien bejn wieħed u ieħor l-istess. New York spiċċa l-epiċentru tal-pandemija fl-Istati Uniti u rreġistra aktar minn 180,000 każ ta’ Covid-19 mill-530,000 li hemm fil-pajjiż kollu."
2020-04-11,Illum: Immultati 34 persuna filwaqt li nstabet persuna qed tikser il-kwarantina,https://www.tvm.com.mt/mt/news/illum-immultati-34-persuna-filwaqt-li-nstabet-persuna-qed-tikser-il-kwarantina/,"Ġie kkonfermat li llum ġew immultati 34 persuna wara li nstabu qed jiksru l-miżuri infurzati mill-awtoritajiet. Barra minn hekk, persuna nstabet qed tikser il-kwarantina fost il-272 spezzjonijiet li saru madwar Malta u Għawdex. Il-pulizija, l-AFM u l-awtoritajiet tas-saħħa għaddejjin b’ħidma intensiva biex jiżguraw li l-pubbliku qed josserva l-miżuri imposti fid-dawl tal-imxija tal-Covid-19."
2020-04-11,Ara għaliex il-Covid-19 ikabar iżjed l-irġiel milli lin-nisa…,https://www.tvm.com.mt/mt/news/ara-ghaliex-il-covid-19-ikabar-izjed-l-irgiel-milli-lin-nisa/,"Statistika miġbura minn Television Malta turi li ħames ġimgħat mill-bidu tal-imxija tal-COVID-19 f’Malta kien hemm sitta minn kull għaxar pazjenti tal-Coronavirus li huma rġiel (56%). Din ix-xejra hija riflessa wkoll fil-każi rrappurtatati f’madwar id-dinja. Il-Kap tat-Taqimsa tal-Mard Respiratorju, il-Professur Stephen Montfort, qal li hemm diversi ipoteżi dwar l-għaliex il-virus jaħkem iżjed lill-irġiel milli lin-nisa. Il-Kap tat-Taqsima tal-Mard Respiratorju fl-Isptar Mater Dei, il-Professur Stephen Montefort, qal li l-irġiel huma f’riskju akbar li jimirdu bil-virus u jista’ jkollhom aktar kumplikazzjonijiet min-nisa. ”Iktar l-irġiel ma jagħtux kas allura ser ibagħtu minn obeżità; iktar ser ibagħtu minn pressjoni, aktar ser nixorbu l-alkoħol  u dawn l-erba’ li semmejt huma l-iktar raġunijiet għalfejn wieħed jista’ jkollu dawk li jistgħu jissejħu co morbidities importanti li jistgħu jagħmlu raġel iktar suxxettibbli li taqbdu l-COVID u tkun iktar qawwija.” Il-Professur Monterfort qal li barra minn hekk  is-sistema tal-immunità li tipproteġi kontra l-mard hija aktar effettiva fin-nisa. ”Anke viruses oħra, bħal Epatite u HIV, ir-rispons tan-nisa tal-immune system, hija aktar qawwija – żvantaġġ huwa li f’ċertu mard li huwa autoimmune disease bħal Lupus għalhekk in-nisa jbatu minnha.” Huwa spjega li s-sistema tal-immunità tal-mara hija aktar effiċjenti minħabba raġunijiet ormonali u ġenetiċi. Il-Professur Montefort qal li għad hemm mistoqsijiet mhux imwieġba dwar għalfejn razez differenti ta’ nies huma aktar milquta minn dan il-virus minn oħrajn. ”Bħala eżempju fost it-tobba li mietu s’issa l-Ingilterra, il-maġġoranza tagħhom ġejjin mill-Ażja – jew Indjani jew Pakistani, veru li hemm ħafna Indjani tobba u Pakistani fir-Renju Unit, imma l-maġġoranza ta’ dawk li mietu jew mardu ġejjin minn dak l-ethnic group. Ħadd ma jaf għalfejn.” L-istatistiku Vincent Marmara innota li l-minġiel tal-mewt tal-coronavirus ħasad iżjed irġiel min-nisa minkejja li fil-popolazzjoni għandhom aktar nisa anzjani milli rġiel. ”L-Italja fost l-imwiet kollha li kellhom hemm madwar 70 fil-mija tal-każijiet kollha li huma rġiel waqt li eżempju fi Spanja kellhom madwar 65 fil-mija tal-każijiet kollha li mietu kienu rġiel.” Waqt li fl-Italja mietu madwar 13,000 raġel minn 18,800 fatalità, fi Spanja tilfu ħajjithom aktar minn 10,000 raġel minn ftit aktar minn 13,300 mewta bil-Coronavirus."
2020-04-11,Heritage Malta bi stedina għat-tfal fi żmien tal-Coronavirus,https://www.tvm.com.mt/mt/news/heritage-malta-bi-stedina-ghat-tfal-fi-zmien-tal-coronavirus/,"Heritage Malta ħarġet b’inizjattiva biex iżżomm lit-tfal bieżla b’mezzi kreattivi f’dan iż-żmien straordinarju hekk kif l-iskejjel jinsabu magħluqa. Heritage Malta qed tistieden lit-tfal sal-eta’ ta’ 16-il sena biex jipparteċipaw f’kompetizzjoni tal-arti. BE THE ARTIST hija kompetizzjoni li nediet Heritage Malta bl-għan li żżomm lit-tfal u l-istudenti beżlin b’mezzi kreattivi tal-arti. Għal din il-kompetizzjoni tal-arti jistgħu jipparteċipaw it-tfal sal-età ta’ 16-il sena. Kull ħmistax Heritage Malta se tħabbar tema ġdida li t-tfal jistgħu jagħmlu xi biċċa xogħol tal-arti dwarha. “BE THE ARTIST hi inizjattiva li tibda t-Tnejn 13 ta’ April, għandha għaddejja sa nofs Ġunju. Bażikament qegħdin nitolbu lit-tfal flimkien mal-ġenituri tagħhom jew ma’ min ikunu qegħdin bħalissa f’dan iż-żmien, biex jipparteċipaw. Ħa nagħtu temi differenti. Għandna 5 temi… relatat ma’ dak li huma mużewijiet u siti storiċi tagħna. L-ewwel tema hija fuq it-tempji preistoriċi. Ma’ kull tema qed nagħtu guidelines, indikazzjonijiet, xi riżorsi biex niggwidaw lit-tfal biex jispiraw ruħhom, ikunu kreattivi kemm jista’ jkun u through il-facebook event page li se tiġi ikkreata apposta għal kull tema jissubmitjaw itellgħu ritratt ta’ xi jkunu ikkreaw. Tista’ tkun tpinġija, tista’ tkun craft, tista’ tkun xi ħaġa oħra.” Graziella Vella minn Heritage Malta spjegat li l-aħjar 10 sottomissjonijiet ta’ kull tema se jittellgħu fuq il-website ta’ Heritage Malta u iktar tard din is-sena dawn ix-xogħolijiet se jiġu esebiti fil-Mużew Nazzjonali tal-Arti, MUŻA. Spjegat li minn kull tema se jintgħażlu 10 sottomissjoni biex b’hekk ikun hemm 50 biċċa xogħol tat-tfal."
2020-04-11,Il-kaċċaturi se jisparaw tiri b’solidarjetà mal-ħaddiema tas-saħħa u l-pazjenti bil-COVID-19,https://www.tvm.com.mt/mt/news/il-kaccaturi-se-jisparaw-tiri-bsolidarjeta-mal-haddiema-tas-sahha-u-l-pazjenti-bil-covid-19/,"Għada fit-8am l-kaċċaturi se jisparaw tir b’solidarjetà mat-tobba u l-infermiera, il-persuni morda bil-Coronavirus u l-kaċċaturi anzjani li ma jistgħux imorru għall-kaċċa. Min-naħa tagħha, il-Federazzjoni Kaċċaturi Nassaba Konservazzjonisti (FKNK) qalet li filwaqt li l-FKNK tapprezza u tammira dan il-ġest, taħseb li dan jista’ jintuża biex tkompli l-kritika negattiva kontra l-kaċċaturi, bħal ‘noise pollution’, tlett skrataċċ kull kaċċatur ħa jintremew fl-ambjent naturali. Għaldaqstant, l-FKNK qalet li waqt li tħeġġeġ kull għajnuna volontarja li jista’ joffri kwalunkwe kaċċatur lill-komunità minħabba din il-pandemija, tfakkar lill-kaċċaturi li qatt m’għandhom iħallu skrataċċ li jkunu sparaw jiddetterjoraw u jagħmlu ħsara irreparabbli fl-ambjent naturali, imma kulljum jiġbru l-iskrataċċ kollha li jistgħu jisparaw u jiddisponu minnhom b’mod adekwat meta jirritornaw mill-kaċċa."
2020-04-11,L-appell tal-Prof Gauci qed jaqa’ fuq widnejn torox?,https://www.tvm.com.mt/mt/news/l-appell-tal-prof-gauci-qed-jaqa-fuq-widnejn-torox/,"Jidher li l-appell tal-awtoritajiet tas-saħħa qed jaqa’ fuq widnejn torox ma’ xi wħud hekk kif qed jibqgħu jinġabru gruppi ta’ nies madwar Malta. Ritratti li ttieħdu u ttellgħu llum fuq il-midja soċjali juru grupp sostanzjali ta’ persuni li ltaqgħu flimkien bil-muturi fi Triq il-Kosta. Il-gvern wissa li għalissa, biex tiġi kkontrollata l-imxija tal-pandemija f’Malta, ma jistgħux jiltaqgħu gruppi ta’ aktar min 3 persuni. Il-pulizija għaddejjin b’ħidma qatigħ biex jikkontrollaw dawn it-tip ta’ sitwazzjonijiet fejn saħansitra qed jagħtu l-multi. Iżda dan jidher li mhux qed ikun ta’ deterrent biżżejjed.  "
2020-04-11,Mhux l-anzjani biss iħossu l-effetti tas-solitudni u l-ansjetà – il-helpline 1770 jipprovdi għajnuna,https://www.tvm.com.mt/mt/news/mhux-l-anzjani-biss-ihossu-l-effetti-tas-solitudni-u-l-ansjeta-il-helpline-1770-jipprovdi-ghajnuna/,"Fi tliet t’ijiem saru mal-50 telefonata fuq il-helpline 1770 li qed jipprovdi għajnuna u appoġġ lill-persuni li qed jesperjenzaw problemi ta’ saħħa mentali. Il-Kap Eżekuttiv tar-Richmond Foundation Stephania Sant Dimech qalet li mhumiex biss l-anzjani li jħossu l-effetti tas-solitudni u l-ansjetà. Il-Covid-19 mhux biss niżżlet ekonomiji sħaħ għarkupptejhom iżda agħar minn hekk qed tnissel miżerja, ansjetà, tensjoni u dipressjoni fost faxex tas-soċjetà. Il-biża’ mill-virus qed tagħmel ħsara daqs jew aktar mill-virus fis-saħħa mentali. Kien għalhekk li mill-Ħamis li għadda, beda jopera l-helpline 1770 biex jipprovdi għajnuna u appoġġ lill-persuni li qed jiffaċċjaw problemi ta’ saħħa mentali. Il-Kap Eżekuttiv tar-Richmond Foundation Stephania Sant Dimech qalet li das-servizz bis-sehem ta’ 30 professjonista qed jassisti bosta persuni. “Kemm ilu li ġie mniedi fuq livell nazzjonali u anke min-nhar il-Ħamis li għadda bdejna 24 siegħa kuljum in-numru ta’ telefonati żdiedu b’mod sinifikanti, f’dawn it-tliet t’ijiem kellna ‘l fuq minn 50 telefonata diġà.” Is-Sinjura Sant Dimech qalet li mhux l-anzjani biss qed jużaw il-helpline 1770. “Iċemplu nies ta’ kull età, nies li għadhom imorru għax-xogħol, nies li qegħdin jaħdmu mid-dar flimkien mat-tfal li suppost qed jagħmlu x-xogħol tal-iskola, iċemplu nies għaliex jaħsbu li l-ħwejjeġ tagħhom huma kkontaminati għax ħarġu barra.” Appellat biex kull minn jesperjenza l-ħsus ta’ problemi ta’ saħħa mentali nkluż dawk li qatt ma kellhom biex iċemplu mill-aktar fis għall-għajnuna. Fakkret li tim ta’ professjonisti se jkunu qed jirrispondu t-telefonati u joffru għajnuna psikoloġika nkluż dik biex tegħleb l-ansjetà u taddatta għaċ-ċirkustanzi."
2020-04-11,‘L-Għid ikun tajjeb kemm-il darba aħna nagħtu kas it-twissijiet tal-awtoritajiet’ – il-President,https://www.tvm.com.mt/mt/news/l-ghid-ikun-tajjeb-kemm-il-darba-ahna-naghtu-kas-it-twissijiet-tal-awtoritajiet-il-president/,"Il-kċina tal-President qed tibgħat għadd ta’ ikliet lesti lill-ħaddiema fl-isptarijiet bħala ġest ta’ għajnuna u solidarjetà ma’ dawn il-ħaddiema. Il-President George Vella qal li dan hu ġest żgħir mill-qalb waqt li żvela li personalment għadda xahar paga lill-Gvern biex tintuża fejn meħtieġ f’din l-emerġenza. F’intervista ma’ TVM, il-President Vella appella biex f’Ħadd il-Għid ukoll jiġu segwiti d-direttivi tal-awtoritajiet tas-saħħa. B’solidarjetà mal-ħaddiema tal-isptar Mater Dei li bħalissa qed jaħdmu ħinijiet twal biex ilaħħqu mal-emerġenza medika tal-Covid – 19, l-Uffiċċju tal-President qed jibgħat ammont ta’ ikliet imsajrin mill-kċina tal-Palazz ta’ San Anton lil ħaddiema fl-isptarijiet. Fl-okkażjoni tal-Għid, il-kċina tal-President ħasbet biex tibagħtilhom ukoll ħelu marbut mal-Għid. Il-President George Vella qal li dan huwa ġest żgħir mal-eroj li qed jaħdmu fil-qasam tas-saħħa. “Ridna għallinqas nuruhom ftit gratitudni billi nibagħtulhom ftit ikliet li jkunu bnin u tajbin. Qegħdin sempliċiment ngħidu grazzi bil-mod kif nistgħu, bil-limitazzjonijiet li għandna fil-kċina tagħna lil dawn ħutna li qed jagħmlu das-servizz tant nobbli ġewwa l-isptar.” Ix-xahar li għadda l-President Vella ta l-kontribut tiegħu billi offra l-paga tax-xahar biex tintuża mill-Gvern f’dawn iċ-ċirkostanzi uniċi li qed jiffaċċja l-pajjiż. “Jiena nawgura li ħafna kienu dawk li għamlu din il-biċċa xogħol. Però dawn huma ġesti li bihom turi li inti wara kollox jiena wieħed min-nies kollha li għandna madwarna u qegħdin fl-istess dgħajsa lkoll kemm aħna. Jekk kull wieħed minna ma jiġbidx dik in-naqra ta’ kontribut li jista’ jagħmel ma nistgħux nippretendu kollox jinżel mis-sema jew mingħand il-Gvern.” Lejlet l-Għid il-Kbir, il-President Vella kellu messaġġ ta’ kuraġġ lill-poplu Malti. “Nafu li qegħdin niġu mmexxijjin minn awtoritajiet tas-saħħa kompetenti. Il-parir tiegħi huwa lil kulħadd ejja nimxu mal-pariri li jtuna, nagħmlu s-sagrifiċċji li hemm bżonn nagħmlu. Din kwistjoni li mhux se tibqa’ għal dejjem. Nittama li kwistjoni ta’ ġimgħat, forsi ftit xhur, imma hi xi ħaġa li se ngħaddu minnha. Għid ikun tajjeb jekk kemm-il darba aħna nagħtu kas it-twissijiet li għandna u nagħmlu dak li qed jgħidulna l-awtoritajiet.” Intant, b’inizjattiva ta’ sitt barranin li jgħixu Malta, twaqqfet Invisible Hands Malta li għandha 180 voluntiera li qed iwasslu x-xirjiet lill-anzjani li ma jistgħux joħorġu min djarhom. Daniel Gubel qal li dan qed jaghmlu b’mod volontarju. “We want to help the elderly who should stay inside in these critical times, by doing shopping for them, the groceries and going to the pharmacy, picking up medicine, and bringing the medicine to them by sticking to the safety guidelines like we give our volunteers gloves and masks so we make sure the elderly stay safe.” Daniel Gubel qal li l-anzjani li jixtiequ jagħmlu użu minn dan is-servizz, jew nies li jixtiequ jaghtu daqqa t’id f’din l-inzijattiva jistgħu jċemplu jew jużaw il-website ta’ Invisible Hands Malta. Qal li qed jitqassmu fuljetti fil-ħwienet tal-merċa u fl-ispiżeriji sabiex l-anzjani jkollhom informazzjoni dwar das-servizz. Ara l-intervista sħiħa hawn:"
2020-04-11,Jappella biex nagħtu widen lill-awtoritajiet ħalli Malta ma ddumx ma terġa’ tqum fuq saqajha,https://www.tvm.com.mt/mt/news/jappella-biex-naghtu-widen-lill-awtoritajiet-halli-malta-ma-ddumx-ma-terga-tqum-fuq-saqajha/,"Il-Kap tal-Partit Nazzjonalista Adrian Delia appella biex kulħadd jisma’ mill-pariri tal-awtoritajiet tas-saħħa ħalli meta tgħaddi l-imxija tal-COVID19 il-poplu Malti joħroġ iktar b’saħħtu. F’messaġġ, il-Kap tal-Oppożizzjoni qal li l-poplu Malti jrid ikun magħqud biex jegħleb il-kriżi tal-COVID19 ħalli l-pajjiż ma jdumx ma jerġa’ jqum fuq saqajh. Huwa qal li l-Partit Nazzjonalista ippropona inizjattivi fis-setturi kollha tas-soċjetà li għalkemm huma diffiċli kellhom l-għan jissalvagwardjaw is-saħħa tal-Maltin u l-Għawdxin. Dr Delia qal li l-poplu Malti għandu joħroġ minn dil-kriżi u jerġa’ jibni ekonomija ibbażata fuq il-kwalità u jiskopri l-aspetti pożittivi li qed jerġgħu jitkattru bħas-solidarjetà, l-għaqda fil-familja, il-valuri, it-twemmin u l-għajnuna lejn min għandu bżonn."
2020-04-11,Is-Supretendent tas-Saħħa b’appell lin-nies biex ma joħorġux,https://www.tvm.com.mt/mt/news/is-supretendent-tas-sahha-bappell-lin-nies-biex-ma-johorgux/,"Is-Supretendent tas-Saħħa Pubblika, Charmaine Gauci appellat għall-kolaborazzjoni tal-pubbliku sabiex tkun ikkontrollata l-imxija tal-COVID-19. Dan sabiex titnaqqas il-firxa ta’ din il-pandemija. Hija qalet dan f’konferenza tal-aħbarijiet li fiha ħabbret li llum kellna 20 każ ġdid. Dawn il-każijiet jinkludu 10 immigranti residenti fiċ-ċentru l-miftuħ ta’ Ħal Far u l-anzajn ta’ 84 sena li aktar kmieni tħabbar li miet. Qalet li jekk wieħed joħroġ ma jafx ma’ min qed jiltaqa’ u għalhekk appellat biex wieħed jibqa’ ġewwa u anqas imur fi djar ta’ ħaddieħor. Dan sabiex tibqa’ kkontrollata l-imxija. Ara l-messaġġ ta’ Prof Gauci hawn:"
2020-04-11,L-immigranti li ddaħħlu Malta din il-ġimgħa ħarġu negattivi għall-Coronavirus,https://www.tvm.com.mt/mt/news/l-immigranti-li-ddahhlu-malta-din-il-gimgha-hargu-negattivi-ghall-coronavirus/,Il-Professur Charmaine Gauci kkonfermat li s-66 immigranti li ddaħħlu Malta fil-jiem li għaddew ittestjaw negattiv għall-Coronavirus. Hija qalet li qed issir il-ħidma meħtieġa fuq l-immigranti li waslu bid-dgħajsa ftit tal-jiem ilu. Is-Supretendent qalet li sarulhom l-iswab tests u qed jinżammu taħt kwarantina minkejja li ttestjaw negattiv għall-virus. Hija qalet li qed jiġu offruti faċilitajiet għall-kura li jkollhom bżonn l-immigranti. Ara wkoll: Il-Gvern jgħid li Malta mhux se taċċetta u tiggarantixxi salvataġġ ta’ aktar immigranti 
2020-04-11,Ma nżurux lin-nies vulnerabbli – il-Prof Charmaine Gauci,https://www.tvm.com.mt/mt/news/ma-nzurux-lin-nies-vulnerabbli-il-prof-charmaine-gauci/,"Il-Professur Charmaine Gauci reġgħet tenniet il-messaġġ tagħha biex ma nżurux lill-maħbubin tagħna li huma vulnerabbli, anzjani jew dawk b’mard kroniku, Dan qalitu waqt il-konferenza stampa dwar il-Covid-19 f’Malta fejn qalet li qed naraw konsegwenzi koroħ fid-dawl tal-aħħar aħbar; il-mewt tal-anzjan ta’ 84 sena li miet bil-coronavirus u qaleb għall-agħar fi ftit sigħat. Hija talbet lill-pubbliku biex ngħinu lill-anzjani u nies vulnerabbli billi jitwasslulhom ix-xirjiet sal-bieb.  "
2020-04-11,20 każ ġdid ta’ Coronavirus f’Malta – 10 miċ-ċentru ta’ Ħal Far,https://www.tvm.com.mt/mt/news/20-kaz-gdid-ta-coronavirus-fmalta-10-mic-centru-ta-hal-far/,"Malta rreġistrat it-tielet persuna anzjana li mietet fl-isptar. L-awtoritajiet tas-saħħa qalu li t-tielet vittma tal-Covid-19 huwa anzjan ta’ 84 sena li lbieraħ daħal l-isptar bi qtugħ ta’ nifs u ġie konfermat li ma’ kundizzjonijiet mediċi oħra kellu wkoll il-virus tal-pandemija. Il-Ministeru għas-Saħħa mill-ġdid appella biex jiġu segwiti d-direttivi tad-Dipartiment għas-Saħħa Pubblika anke biex jiġu protetti l-anzjani u l-persuni vulnerabbli fis-soċjetà tagħna.   Fl-aħħar bulletin mediku mis-Supretendent tas-Saħħa Pubblika, il-Professur Charmaine Gauci ħabbret li fl-24 siegħa li għaddew ġew konfermati 20 każ ġdid li nofshom huma ta’ rġiel residenti fiċ-ċentru miftuħ ta’ Ħal Far li jinsab taht kwarantina wara li kienu nstabu tmien persuni oħra bil-Covid-19.  Il-Professur Gauci qalet li dawn ukoll qed jigu trattati fi sptar li sar fl-istess ċentru u qed jitmexxa mill-Għaqda tas-Salib l-Aħmar. “Aħna flimkien mar-Red Cross konna ta’ kuljum qed niċċekjaw l-immigranti u ħadd minnhom ma kellu s-sintomi, li għamilna aħna għamilna testijiet fuq numru minnhom biex naraw x’inu jiġru, minn għaxra random u dawn segħan minnhom ħarġu li huma pożittivi.” Il-Professur Gauci kkonfermat li s-66 immigrant irregolari li daħlu Malta fil-Ġimgħa l-Kbira ġew kollha eżaminati u ma nstab l-ebda każ ta’ Coronavirus. Huma madankollu qed jinżammu f”detenzjoni u fi kwarantina. Bil-każi ġodda rappurtati fl-aħħar 24 siegħa, Malta issa għandha 370 l-każ li minnhom fiequ 16, u l-Professur Gauci qalet li qed isiru testijiet oħra biex jitħabbru aktar każi ta’ pazjenti li fiequ mill-virus. Is-Supretendent tas-Saħħa pubblika qalet li fl-aħħar 24 siegħa saru rekord ta’ aktar min elf u tlett mitt swab. Fil-lista tal-każi li tħabbru llum minbarra l-għaxar residenti taċ-ċentru miftuħ ta’ Ħal Far hemm anzjana ta’ 63 sena u tliet każijiet ta’ persuni li jaħdmu fil-qasam tas-saħħa fosthom Għawdxija ta’ 30 sena li taħdem bħala carer u li ma kellhiex sintomi. Żewġ każijiet oħra huma ta’ sudenta ta’ 21 sena li marret tixtri minn ħanut fejn kien ikkonfermat każ ta’ coronavirus u raġel ta’ 33 sena li wasal lura Malta fit-3 ta’ Marzu li kellu xi sintomi li jiġu u jmorru u li wkoll mar fl-istess stabiliment. Il-Professur Gauci qalet li dawn iż-żewġ persuni waqt li kellhom s-sintomi żaru xi nies fid-dar tagħhom li qed isir il-contact tracing tagħhom. Hija appellat biex min jesperjenza sintomi jibqa’ d-dar. “Il-messaġġ li qed inwaslu huwa li meta inti tkun ma tiflaħx m’għandekx toħorġ mid-dar speċjalment m’għandniex għalfejn noqogħdu nżuru nies oħrajn. Dan huwa messaġġ li huwa importanti ħafna.” Waqt li appellat għas-solidarjetà mal-anzjani u nies vulnerabbli billi jitwasslulhom ix-xirjiet sal-bieb il-Professur Gauci tenniet il-messaġġ tal-awtoritajiet biex ma nżurux lil dawn il-persuni hekk kif din il-ġimgħa kellna l-konsegwenzi koroħ tal-virus bit-tielet mewt f”ġimgħa ta’ persuni anzjani. Intant għal aktar informazzjoni dwar il-Covid-19 f’Malta tista’ żżur https://infogram.com/1p1xpwwgj1w3v2imxjzwjvv152b63z02dvv?fbclid=IwAR2c0GVDIfQGZrZAWVGYHfvKTQ-Uzd85Bfs2huBUkJ1_s2E5i63wj14LMz4"
2020-04-11,Jitwaqqaf it-tħaffir f’Townsquare f’Tas-Sliema b’rispett ir-residenti fi kwarantina,https://www.tvm.com.mt/mt/news/jitwaqqaf-it-thaffir-ftownsquare-ftas-sliema-brispett-ir-residenti-fi-kwarantina/,"Ix-xogħlijiet ta’ tħaffir f’Townsquare, f’Tas-Sliema twaqqaf temporanjament b’rispett ir-residenti li jinsabu fi kwarantina. Fi stqarrija, intqal li fl-aħħar ġimgħat, ix-xogħlijiet li kienu qed isiru fiż-żona ġew limitati għal dak li huwa essenzjali. Din id-deċiżjoni ttieħdet biex ma tkomplix tiżdied l-ansjetà fost il-persuni li jinsabu maqfulin f’darhom minħabba s-sitwazzjoni li ġabet magħha l-pandemija. Min għandu xi mistoqsijiet dwar dan jista’ jċempel fuq 2133 1560 jew jibgħat email fuq [email protected]"
2020-04-11,Fin-12.30: Is-Supretendent tas-Saħħa b’konferenza tal-aħbarijiet,https://www.tvm.com.mt/mt/news/fin-12-30-is-supretendent-tas-sahha-bkonferenza-tal-ahbarijiet/,"Is-Supretendent għas-Saħħa, Charmaine Gauci, se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ TVM. Aktar kmieni tħabbret li mietet it-tielet persuna f’Malta,anzjan ta’ 84 sena."
2020-04-11,‘Il-prijorità ewlenija tal-Gvern hi li jissalvagwardja s-saħħa tal-poplu Malti’ – il-Prim Ministru,https://www.tvm.com.mt/mt/news/il-prijorita-ewlenija-tal-gvern-hi-li-jissalvagwardja-s-sahha-tal-poplu-malti-il-prim-ministru/,"Wara li l-Gvern iddikjara li Malta mhix se taċċetta u tiggarantixxi salvataġġ ta’ aktar immigranti, din il-pożizzjoni twasslet b’mod formali lil-Libja, lill-Italja u lill-Ġermanja f’laqgħat li l-Ministri Evarist Bartolo u Byron Camilleri kellhom mal-ambaxxaturi ta’ dawn il-pajjiżi. Intant f’intervista fuq l-istazzjon ONE, il-Prim Ministru qal li l-għajnuna li Malta talbet lill-Unjoni Ewropea ssarrfet f’simpatija u solidarjetà u qal li għalhekk, il-pożizzjoni ta’ Malta se tkun l-istess. Il-Prim Ministru qal li l-prijorità ewlenija tal-Gvern hi li jissalvagwardja s-saħħa tal-poplu Malti. Dr Abela li mindu ittiehdet id-decizzjoni fit-3 ta’ April, il-Gvern informa lill-għaqdiet li għandhom vapuri u qed jiġbru l-immigranti, li Malta mhix ser tħalli iżjed sbarki tal-immigranti minn fuq dawn il-vapuri f’Malta. Il-Prim Ministru qal li ċ-ċirkustanzi eċċezzjonali li qed ngħixu fihom jeħtieġu miżuri eċċezzjonali. Waqt li ddeskriva l-ġimagħtejn li ġejjin bħala kruċjali, appella lill-poplu biex jibqa’ jsegwi l-pariri tal-awtoritajiet tas-saħħa biex fi kliemu, il-pajjiż joħroġ minn din il-kriżi malajr kemm jista’ jkun."
2020-04-11,Anzjan ta’ 84 sena t-tielet vittma tal-Coronavirus f’Malta,https://www.tvm.com.mt/mt/news/anzjan-ta-84-sena-t-tielet-vittma-tal-coronavirus-fmalta/,"Tħabbret il-mewt ta’ anzjan ta’ 84 sena li miet kawża tal-Covid-19. L-anzjan iddaħħal l-isptar Mater Dei ilbieraħ, fejn sarlu test għal Covid-19 li rriżulta pożittiv. Il-kundizzjoni tal-anzjan, li kien ibati b’kundizzjonijiet oħrajn tas-saħħa, baqgħet sejra lura. Huwa miet fl-Isptar Mater Dei dalgħodu. Dan huwa każ ieħor fejn persuna anzjana tilfet ħajjitha u kienet pożittiva għal-Covid-19, għaldaqstant il-Ministeru għas-Saħħa mill-ġdid qed jappella biex jiġu segwiti l-appelli tad-Dipartiment għas-Saħħa Pubbliku – hekk biss jiġu protetti l-anzjani u l-persuni vulnerabbli fis-soċjetà tagħna. Din hija t-tielet mewt ikkawżata mill-Coronavirus f’Malta.  "
2020-04-11,Il-Kċina tal-President b’ikliet għall-impjegati tal-Isptar Mater Dei,https://www.tvm.com.mt/mt/news/il-kcina-tal-president-bikliet-ghall-impjegati-tal-isptar-mater-dei/,"L-Uffiċċju tal-President qed juri solidarjetà mal-istaff tal-isptar Mater Dei li bħalissa qed jaħdem ħinijiet twal u bla waqfien biex ikunu jistgħu jlaħħqu mal-ħidma sfiqa li għaddejja f’dan iż-żmien tal-pandemija tal-Covid-19. Dan billi qed jibgħat ammont ta’ ikliet imsajrin mill-Kċina tal-Palazz ta’ Sant’Anton lill-impjegati tal-Mater Dei li qed jaħdmu f’bosta swali tal-isptar. Fl-okkażjoni tal-Għid il-Kbir, il-Kċina tal-President ħasbet ukoll biex jintbagħat ħelu marbut mal-Għid lill-impjegati li jaħdmu l-isptar Mater Dei.  Intant, il-President Vella x-xahar li għadda ddeċieda li hu wkoll jagħti l-kontribut personali billi offra l-paga ta’ dak ix-xahar biex tintuża mill-Gvern fejn meħtieġ f’dawn iċ-ċirkostanzi uniċi li qed jiffaċċja l-pajjiż. Fl-istess waqt, l-Uffiċċju tal-President ifakkar li baqgħet għaddejja l-għajnuna soċjali li dejjem offriet il-Malta Community Chest Fund Foundation lil dawk li jħossu li għandhom bżonn din l-għajnuna u li jkunu jikkwalifikaw għaliha. Inizjattiva oħra li ttieħdet mill-President hija li l-billboards li s-soltu kienu jintużaw għal skopijiet tal-Malta Community Chest Fund Foundation tpoġġew għad-diżpożizzjoni tad-Dipartiment tas-Saħħa biex jintużaw għall-messaġġi informattivi b’rabta mal-Covid-19."
2020-04-11,"F’ġurnata jmutu 2,000 persuna fl-Istati Uniti kawża tal-COVID-19",https://www.tvm.com.mt/mt/news/fgurnata-jmutu-2000-persuna-fl-istati-uniti-kawza-tal-covid-19/,"F’ġurnata waħda mietu 2,000 persuna fl-Istati Uniti kaġun tal-covid-19 hekk kif il-każijiet ikkonfermati issa qabżu in-nofs miljun bi kważi 19,000 jitilfu ħajjithom. Fir-Renju Unit ilbieraħ mietu kważi elf persuna bil-coronavirus. Bil-Prim Ministru Boris Johnson joħroġ mit-taqsima tal-kura intensiva. Intant Spanja rraportat nuqqas ta’ vittmi meta mqabbel mal-jumejn ta’ qabel, b’sitt mija erba u tletin persuna jitilfu ħajjithom. Il-Każijiet ta’ coronavirus issa jaqbżu il-miljun u nofs, b’90,000 imutu u 339,000 ifiqu."
2020-04-11,It-Teatru Manoel bil-bieb magħluq… iżda mhux għalkollox,https://www.tvm.com.mt/mt/news/it-teatru-manoel-bil-bieb-maghluq-izda-mhux-ghalkollox/,"It-Teatru Manoel ukoll kien vittma tal-imxija tal-Covid-19 u kellu jħassar ir-rappreżentazzjonijiet skedati sa Lulju. Madankollu, mhux se jħalli lill-udjenzi sajmin għax kull nhar ta’ Sibt, qed iwassal sensiela ta’ rappreżentazzjonijiet permezz tal-facebook. L-imxija tal-Covid-19 ħarbtet il-programm tat-teatru Manoel, bir-rappreżentazzjonijiet teatrali li kienu skedati għal dan l-istaġun kellhom jitħassru. Id-direttur artistiku tat-teatru Manoel, Kenneth Zammit Tabona, qal li t-teatru li ddebutta bl-ewwel rappreżentazzjoni f’Jannar tal-1732 qed jiffaċċja sfida bla precedent biex jippjana l-programm tiegħu. “Skont l-esiġenzi tal-pendemija. skont x’se jiġri. għaliex lanqas jiddependi fuq x’qed jiġri Malta, anki x’qed jiġri barra, jekk ikollok opra jew plays, ikollok xi attur, kantant u direttur li jiġi minn barra, u dan kif irrid jiġi minn barra jekk l-ajruport huwa magħluq?,” qal Kenneth Zammit Tabona. Biex iwieġbu għar-realtà ġdida tal-Covid-19, u fl-istess ħin jissodisfaw l-udjenzi għall-produzzjonijiet teatrali ta’ kwalità u jilħqu oħrajn ġodda, it-teatru qed iwassal it-Teatru Manoel Concert Streaming Series, b’uħud mill-aqwa produzzjonijiet jixxandru fil-paġna tat-teatru fuq Facebook. Sibt il-Għid se jkun allokat għall-esplorazzjoni mużikali tal-miti u l-leġġendi assoċjati mal-karattru Orpheus fl-opra Orphée et Eurydice tal-kompożitur Gluck u l-libretto ta’ Ranieri de’ Calzabigi, akkumpanjata b’xenografija u kostumi spettakolari u b’kast formidabbli ta’ kantanti solisti, kor u żeffiena. Nieħdu l-opportunità biex nuru l-varjeta tar-rappreżentazzjonijiet li tista’ tara meta tiġi it-teatru Manoel. Hemm diversi opri li rridu nuru u għandna wkoll affarijiet bħal plays, kunċerti, rapprżentazzjonijiet taż-żfin u affarijiet oħrajn… l-idea hi li billi t-teatru hu magħluq aħna xorta nistgħu inwasslu kontenut ta’ kwalita L-opra Orphée et Eurydice se tixxandar fuq il-paġna tal-Facebook tat-Teatru Manoel, f’Sibt il-Għid, fl-4.30 p.m."
2020-04-10,ARA: Maltija telgħet għall-kura l-Ingilterra u weħlet hemm,https://www.tvm.com.mt/mt/news/ara-maltija-telghet-ghall-kura-l-ingilterra-u-wehlet-hemm/,"Fl-aħħar snin, fil-lejl bejn Ħamis ix-Xirka u l-Ġimgħa l-Kbira, kienet issir il-mixja għall-Fondazzjoni Puttinu Cares. Din kienet waħda mill-ħafna attivitajiet li tħassru minħabba l-pandemija tal-COVID-19 li qed iżid mal-piż li qed ikollhom iġorru l-pazjenti li jinsabu għall-kura fl-Ingilterra. Lourdes u Mario Ellul li kienu waslu biex jirritornaw Malta imma spiċċaw baqgħu f’Sutton minħabba r-riskji li ħolqot il-coronavirus. “Tlajt għax kelli bżonn kura hawnhekk bone marrow transplant, però l-kura ħadet iktar milli kulħadd stenna għaliex suppost ħadet six months imma diġà ilna erbatax-il xahar. Issa nqbadna bil-coronavirus hawnhekk,” qalet Lourdes. Lourdes u żewġha Mario Ellul kienu diġà ppakkjaw biex jinżlu Malta … iżda minħabba l-pandemija tal-coronavirus kellhom jibqgħu f’Sutton fir-Renju Unit u ma jafux meta se jerġgħu lura f’darhom. “Iddiskutejnieha mal-konsulent u qalli aħjar tibqgħu hawnhekk għax hawnhekk tistgħu tiġu monitored.” Lourdes spjegat li minħabba r-restrizzjonijiet li daħlu fis-seħħ mindu faqqgħet l-imxija tal-COVID-19, għat-testijiet fl-isptar Royal Marsden qed tmur waħedha permezz tat-trasport li qed tipprovidilha l-Ambaxxata Maltija. Mario Ellul stqarr li barra l-ansjetà tas-sitwazzjoni medika, beżgħan ukoll mill-coronavirus. “Tbatija oħra li qed nara jien hija aktar issa ċerta biża’ jew ansjetà minħabba l-coronavirus għax ix-xogħol ta’ xiri rrid nagħmlu jien, ma tistax toħroġ Lourdes – però nibża li jekk inlaqqtu dan il-virus ma nkunux nistgħu nduru b’xulxin.” Mario rrakkonta li fl-aħħar jiem sab l-ixkafef tal-ħwienet vojta u bl-għajnuna tal-Fondazzjoni Puttinu Cares, il-qraba bagħtulhom xirja bl-affarijiet essenzjali għall-ġimgħat li ġejjin. Huma stqarrew li jħossu n-nuqqas ta’ binhom u n-neputijiet. “Kemm għaddejna minn tbatijiet, imma l-ikbar għafsa hija li ma tistax tħaddanhom miegħek. Dik l-ikbar għafsa, kemm għalija u anke għal Mario.” Lourdes u Mario Ellul qalu li l-fidi fil-Mulej tagħthom il-forza biex jimxu ‘l quddiem. Fl-appartamenti tal-Fondazzjoni Puttinu Cares f’Sutton bħalissa hemm sbatax-il pazjent. Il-Viċi Chairperson ta’ Puttinu Cares Angele Cuschieri spjegat li bħalissa, qed jintbagħtu għall-kura barra minn Malta biss il-pazjenti li jkollhom bżonn kura urġenti ħafna. Kawża tal-pandemija – il-pazjenti barra minn Malta għandhom piż akbar xi jġorru – bħal Lourdes Ellul – ħafna minnhom ma jistgħux jiġu lura Malta. “Irridu niftakru li hemm erbatax-il ġurnata li jridu jagħmlu kwarantina, jiġifieri dawn iridu jkunu tajbin għad-dar. Jekk dawn ikollhom bżonn blood transfusion jew xi testijiet tad-demm, dawn ma jistgħux imorru l-isptar u għalhekk qegħdin maqbudin fl-appartamenti tal-Ingilterra.” Kawża tal-COVID-19, ġew affettwati wkoll il-proġetti ta’ Puttinu Cares – b’ħafna mill-attivitajiet ta’ ġbir ta’ fondi tħassru. Angele Cuschieri qalet li l-ħidma tagħhom hija ffukata fuq is-saħħa tal-pazjenti, waqt li għadhom għadejjin it-tentattivi biex jiksbu binja fiċ-ċentru ta’ Londra għal pazjenti li jkollhom bżonn il-kura hemmhekk."
2020-04-10,Il-Pulizija tagħti 59 multa lil dawk li llum inġabru fi gruppi,https://www.tvm.com.mt/mt/news/il-pulizija-taghti-59-multa-lil-dawk-li-llum-ingabru-fi-gruppi/,"Illum, fil-Ġimgħa l-Kbira, il-Pulizija ħarġet total ta’ 59 multa lil persuni li kienu qed jiksru l-liġi billi nġabru barra f’qaqoċċa. Skont l-avviż legali LN 112/113 huwa illegali li f’post pubbliku jkun hemm iktar minn tliet persuni f’salt jekk dawn ma jkunux jgħixu taħt l-istess saqaf. Fuq il-midja soċjali l-Pulizija wissiet li se tkompli għaddejja bir-rondi tul tmiem il-ġimgħa."
2020-04-10,Neħħew iċ-ċoqqa u ċ-ċinġlu biex jibqgħu qrib il-marid,https://www.tvm.com.mt/mt/news/nehhew-ic-coqqa-u-c-cinglu-biex-jibqghu-qrib-il-marid/,"Il-pandemija ħarbtet ir-rutina tax-xogħol ta’ bosta. Ħafna ħaddiema spiċċaw jaħdmu mid-dar bit-teleworking. Mhux kulħadd iżda jista’ jagħmel dan fosthom il-ħaddiema fl-isptar fejn żiedet il-pressjoni fuq l-infermiera u t-tobba fost oħrajn. Laqtet ukoll is-servizz pastorali tal-Patrijiet Kappuċini. Libes kollox abjad u dieħel l-isptar, tistħajlu xi tabib jew infermier. Fr Bertrand Vella mhux infermier jew tabib iżda wieħed mit-tliet Kappillani tal-Isptar Mater Dei li jieħu ħsieb s-saħħa tar-ruħ. F’dan iż-żmien daqstant kritiku u diffiċli, il-ħidma pastorali tiegħu u taż-żewġ Kappillani l-oħrajn, Fr Mario Borg u Fr Elmar Pace, hija li jsostnu spiritwalment lill-ħaddiema u pazjenti. “Nippruvaw inġibu dik l-umanità, dik it-tbissima u dik il-preżenza t’Alla li fl-aħħar mill-aħħar kulħadd ikollu bżonn ħdejh jew ħdejha,” qal Fr Bertrand Vella. Qabel feġġet il-Covid-19 f’Malta, fl-Isptar Mater Dei kien hemm sitt patrijiet Kappcuni iżda tlieta minnhom kellhom jibqgħu fil-kunventi għax huma anzjani u aktar vulnerabbli għall-mard. Bil-għan li jnaqsu r-riskji għal sħabhom u qrabathom, Fr Bertrand u ż-żewġ Kappillani l-oħra, għamlu għażla oħra diffiċli. “Qegħdin fiss hawnhekk fl-Isptar, noqgħodu hawnhekk biex kemm jista’ jkun inkunu disponibbli għall-pazjenti u staff li jkunu f’dan l-isptar, jiġifieri qed tgħixu, tieklu, torqdu kollox hawn? Iva eżatt,” kompla Fr Bertrand Vella. Fr Bertrand qalilna li qed ikollhom josservaw regoli u r-restrizzjonijiet fl-isptar. Minbarra li neħħew iċ-ċoqqa u ċ-ċinġlu, flok iduru minn sala għal oħra, qed imorru qrib il-pazjenti fosthom dawk bil-Covid-19, meta jkunu msejħa biss. Fr Bertrand qal li “Il-fatt li aħna poġġejna bilqegħda fejn dak il-pazjent u tajnih ċans jesprimi “l-ansjetà li jkun qed iħossu u l-preokkupazzjoni x’jista’ jiġrilu, jiena nara li l-persuna ssib mistrieħ u serħan.” Qalilna li għalkemm fl-Isptar jħoss arja ta’ biżgħa u inċertezza, jinsab ċert li Alla qed juża t-tobba u l-infermiera biex iwassal il-kura lill-pazjenti kollha. “F’din ir-realtà li qed ngħixu fiha, minkejja li aħna ta’ bnedmin li aħna nħossu dan it-toqol u dan il-piż u forsi toħroġ il-karba jew tgergira ‘Fejn inti Mulej? Għaliex qegħdin ngħaddu minn dan kollu? Jiena li nemmen li Alla hu qrib tiegħi nagħraf illi iva anke jekk sieket, Alla huwa miegħi, u jekk Alla hu miegħi xejn ma jista’ jkun kontra tiegħi, lanqas l-istess virus u jien inserraħ rasi wkoll bil-kura u l-attenzjoni li jiena nara li qegħdin jirċievu l-pazjenti tagħna f’dan l-isptar Mater Dei,” spjega Fr Bertrand. Fr Bertrand qalilna li l-akbar tagħlima tal-ħajja f’din il-pandemija hi li qed napprezzaw aktar il-preżenza ta’ xulxin. Hu u sħabu qed jesperjenzawha wkoll meta darba kull tliet ijiem jilbsu ċ-ċoqqa u jmorru għall-ikel tal-ġurnata fil-kunvent ta’ San Ġwann."
2020-04-10,Il-Ġimgħa l-Kbira bil-bibien tal-knejjes magħluqa u l-bankijiet vojta,https://www.tvm.com.mt/mt/news/il-gimgha-l-kbira-bil-bibien-tal-knejjes-maghluqa-u-l-banijiet-vojta/,"Il-knejjes baqgħu bil-bibien magħluqa u l-bankijiet vojta. Għall-Ġimgħa l-Kbira din hi xena li qatt ħadd ma esperjenza, lanqas fil-gwerra! Diversi parroċċi xandru fuq il-midja soċjali mumenti ta’ talb quddiem l-altar tar-repożizzjoni, u l-funzjoni li fakkret il-passjoni u l-mewt ta’ Ġesù, bis-sehem biss tas-saċerdoti. Il-parroċċa tal-Mosta ħalliet fil-bieb il-kbir tal-Knisja, il-vara l-kbira mis-sett tal-purċissjoni, li tirrappreżenta t-tifkira tal-ġrajja tal-lum, bin-nies għaddejjin mill-pjazza jieqfu għal ftit sekondi ta’ talb mill-bogħod. L-Arċisqof mexxa l-funzjoni tal-Ġimgħa l-Kbira fil-Kappella tal-Madonna ta’ Manresa, fil-Kurja. Kif inhi t-tradizzjoni, fil-bidu l-Arċisqof niżel minn tulu mal-art b’sinjal ta’ qima, fis-skiet. Minnufih wara bdiet il-liturġija tal-kelma, li nkludiet il-qari tal-ġrajja tal-passjoni ta’ Ġesù skont San Ġwann. Dan l-evanġelista jirrakkonta l-passjoni ta’ Ġesù differenti mill-oħrajn. Juri kif Ġesù, wara li aċċetta minn idejn il-Missier dak li kellu jgħaddi minnu, jirbaħ fuq kull sitwazzjoni u fuq kulħadd. Mal-intenzjonijiet tas-soltu, it-Talbiet tal-Ġemgħa din is-sena kienu jaħsbu fost oħrajn fil-pazjenti tal-Covid 19 u l-professjonisti li qed jaħdmu magħhom. “Nitolbu wkoll, f’dan iż-żmien ta’ tbatija fid-dinja, għal dawk kollha milquta mill-imxija tal-Coronavirus, għat-tobba u l-infermiera u dawk li jieħdu ħsieb il-kura ta’ min hu marid u l-familji tagħhom, għal dawk li għandhom ir-responsabiltà jieħdu deċiżjonijiet serji f’din is-sitwazzjoni, għal dawk li huma responsabbli mill-ordni pubbliku u mid-dixxiplina, għal dawk li tilfu x-xogħol u l-familji tagħhom, għal dawk li tilfu lil xi ħadd għażiż għalihom u għall-mejtin tagħhom.” Mument sinifikanti: l-Adorazzjoni tas-Salib Imqaddes. Mill-Artal tar-Ripożizzjoni nġieb is-Sagrament għar-rit tat-tqarbin. Wara t-tqarbin, l-Arċisqof mexxa talba qasira u l-funzjoni ntemmet hemmhekk."
2020-04-10,L-assoċjazzjoni tal-avjazzjoni kummerċjali titlob kjarifiki dwar l-għajnuna mill-gvern,https://www.tvm.com.mt/mt/news/l-assocjazzjoni-tal-avjazzjoni-kummercjali-titlob-kjarifiki-dwar-l-ghajnuna-mill-gvern/,"L-assoċjazzjoni Maltija tal-avjazzjoni kummerċjali (MBAA) qed titlob kjarifiki mingħand il-gvern b’rabta mal-għajnuna finanzjarja li ġiet imħabbra. Fi stqarrija l-MBAA qalet li l-avjazzjoni kummerċjali hija l-ikbar settur tal-avjazzjoni u tikkontribwixxi iktar minn €510 miljun fis-sena għall-ekonomija, waqt li tħaddem ’il fuq minn 3,000 ruħ. Qalet li l-operaturi f’dan in-negozju kommessi li jkomplu joperaw f’Malta meta tgħaddi l-pandemija tal-Covid-19. Żiedet li minkejja li tat struzzjonijiet lill-ħaddiema tagħha biex japplikaw għall-għajnuna finanzjarja mwegħda mill-gvern, s’issa għadha ma ngħatatx kjarifika dwar l-eliġibilità ta’ dawn il-ħaddiema għal tali għajnuna. Qalet li sadanittant l-operaturi għadhom qed jagħtu servizz f’titjiriet ta’ merkanzija medika u titjiriet ta’ ripatrijazzjoni."
2020-04-10,Ġimgħa Kbira ta’ tbatija għal poplu sħiħ . . . hemm xebh mat-Tieni Gwerra Dinjija?,https://www.tvm.com.mt/mt/news/gimgha-kbira-ta-tbatija-ghal-poplu-shih-hemm-xebh-mat-tieni-gwerra-dinjija/,"Il-ġurnata tal-lum: il-Ġimgħa l-Kbira, tfakkar it-tbatija ta’ persuna waħda elfejn sena ilu. Din is-sena, din il-ġurnata qed tirrifletti t-tbatija ta’ poplu sħiħ. L-aħħar ċirkustanza b’xebħ mal-lum għadha fil-memorja ta’ anzjani avvanzati sew fl-età. Tmienja u sebgħin sena ilu, il-poplu Malti kien qed jgħix l-agħar xahar tat-Tieni Gwerra Dinjija. Illum qed ngħixu l-flaġell ta’ gwerra xort’oħra. Mill-11 ta’ Ġunju 1940, Malta għamlet 2,375 siegħa taħt attakk. Hu kalkulat li Malta qalgħet tliet darbiet aktar bombi minn Londra. Il-vittmi ma kinux ftit, b’1,580 ruħ tilfu ħajjithom b’konsegwenza diretta tal-ħbit mill-ajru . . . eluf ta’ bini ġġarraf . . . familji sħaħ tilfu kullma kellhom . . . u l-ħajja ta’ poplu sħiħ tħarbtet. Tmenin sena wara, qed nesperjenzaw gwerra oħra din id-darba ma għadu li ma jidhirx. M’hemmx grupp ta’ pajjiżi kontra ieħor. Id-dinja kollha tinsab f’baħar wieħed. Fl-aħħar xahar ħajjitna tħarbtet ukoll! Ix-xelter taħt l-art b’ħafna familji fih ħaditlu postu d-dar u b’direttivi biex inżommu distanza minn xulxin. Bħalma fl-aħħar gwerra eluf spiċċaw refuġjati f’lokalitajiet imbegħda mill-Port il-Kbir, bosta issa kellhom ifittxu akkomodazzjoni oħra jew qegħdin fi kwarantina biex jitbegħdu minn membri oħra tal-familja. L-isptar baqa’ mgħobbi bix-xogħol: flok jikkura l-midruba jitqabad ma’ mikrobu li għad mhemmx kura għalih. Il-media baqgħet il-mezz biex titwassal informazzjoni uffiċċjali: dakinhar ir-redifussion . . . illum l-istazzjonijiet tar-radju, it-televixin u l-media soċjali. Erġajna rajna ħwienet u skejjel magħluqa, nies reġgħu ħażnu ikel u oġġetti essenzjali, oħrajn tilfu xogħol . . . il-ħajja soċjali tnaqqret sew. Jekk nieħdu l-purċissjonijiet tal-Ġimgħa l-Kbira, din is-sena ma ħarġux. L-istess ġara fil-gwerra meta l-ewwel purċissjonijiet f’Malta reġgħu ħarġu fl-1944 fil-Belt, Ħal Qormi u r-Rabat. April 1942 jibqa’ mniżżel fl-istorja bħala x-xahar bl-akbar tbatija għall-poplu Malti tul it-Tieni Gwerra Dinjija. F’April biss twaddbu fuq Malta 6,700 tunellata ta’ bombi; it-tripplu tax-xahar ta’ qabel u sitt darbiet aktar minn Frar. L-imwiet ma kinux ftit. F’April biss, saret ħsara jew twaqqgħu, ‘il fuq minn 11,000 binja fosthom it-Teatru Rjal u għadd ta’ bereġ u palazzi fil-Belt; il-Knisja ta’ San Publiju u l-Isptar Boffa fil-Floriana; il-Knisja ta’ San Lawrenz u t-Torri tal-Arloġġ fil-Birgu, u l-knejjes ta’ Ħal Luqa u l-Imqabba. Kien ix-xahar ukoll li fih intlaqtet ir-rotunda tal-Mosta. Bil-poplu mfarrak, f’nofs dak ix-xahar, ir-Re Ġorġ Sitta tal-Ingilterra kiteb b’idejh messaġġ lill-Maltin u infurmahom li kien qed jirregalalhom il-George Cross bħala unur lill-poplu għall-impenn u l-qlubija li wera. Bħalma t-Tieni Gwerra Dinjija għaddiet, il-COVID-19 tgħaddi wkoll, bit-tama li l-kuraġġ u l-għaqda . . . jkunu għal darba oħra marka tal-poplu Malti."
2020-04-10,L-Italja testendi l-lockdown sat-3 ta’ Mejju,https://www.tvm.com.mt/mt/news/l-italja-testendi-l-lockdown-sat-3-ta-mejju/,"Il-Prim Ministru Taljan, Guiseppe Conte, ħabbar li estenda l-lockdown mal-pajjiż kollu sat-3 ta’ Mejju. L-Italja ilha xahar f’lockdown. Bejn ilbieraħ u llum, mietu 570 bil-Covid-19. Bħal Spanja, l-għadd ta’ mwiet fl-Italja qed jonqos. Fil-pajjiż l-għadd tal-mejta tela’ għal 18,800 filwaqt li hemm 100,000 persuna infettati bil-virus.  "
2020-04-10,Jmutu 980 persuna bil-Covid-19 fir-Renju Unit,https://www.tvm.com.mt/mt/news/jmutu-980-persuna-bil-covid-19-fir-renju-unit/,"Ġurnata sewda għar-Renju Unit. Fl-aħħar 24 siegħa tilfu ħajjithom 980 persuna bil-Coronavirus. L-għadd tal-mejta issa tela’ 8,958. Il-Ministru tas-Saħħa, Matt Hancock, qal li l-Għid il-Kbir se jkun test biex in-nies jibqgħu ġewwa anki jekk hu mbassar temp sabiħ. Dwar il-kundizzjoni ta’ Boris Johnson, il-Ministru Hancock qal li ħareġ mit-Taqsima tal-Kura Intensiva u qam mis-sodda. Johnson għadu qed jinżamm l-isptar għall-osservazzjoni. Missieru stqarr li fil-mument ibnu għandu bżonn il-mistrieħ."
2020-04-10,"Malta tinforma lil-Libja, lill-Italja u lill-Ġermanja li mhux se taċċetta iktar immigranti",https://www.tvm.com.mt/mt/news/malta-tinforma-lil-libja-lill-italja-u-lill-germanja-li-mhux-se-taccetta-iktar-immigranti/,"Wara li l-gvern iddikjara li Malta mhix se taċċetta u tiggarantixxi salvataġġ ta’ aktar immigranti, din il-pożizzjoni twasslet b’mod formali lill-Libja, lill-Italja u lill-Ġermanja f’laqgħat li l-Ministri Evarist Bartolo u Byron Camilleri kellhom mal-ambaxxaturi ta’ dawn il-pajjiżi. Fi stqarrija tal-gvern intqal li mal-ambaxxatur Libjan ġiet diskussa s-sitwazzjoni fil-Libja fejn l-instabbiltà mhux biss qed timmina l-ġlieda kontra l-Coronavirus fil-pajjiż, iżda wasslet biex infetħu ċ-ċentri tal-immigranti, bit-traffikanti tal-bnedmin lesti biex jisfruttawhom. U fl-isfond li l-vapur Alan Kurdi ta’ għaqda Ġermaniża jinsab ibaħħar b’150 immigrant, il-Ministri Maltin tkellmu mal-ambaxxatur Ġermaniż għal Malta. Fl-istqarrija ntqal li mhux biss il-bastiment ma kellux garanzija ta’ port fejn jidħol, iżda lanqas provvista biżżejjed biex jieħu ħsieb lill-immigranti irregolari. Il-ministri fissru li l-aġir ta’ bastimenti qed iservi ta’ kalamita għall-immigrazzjoni illegali. Il-Ministru Byron Camilleri tkellem ukoll mal-Kummissarju Ewropew għall-Intern Ylva Johansson, u saħaq li l-Unjoni Ewropea għandha terfa’ r-responsabbiltajiet tagħha, speċjalment biċ-ċirkostanzi ta’ bħalissa. Dawn il-laqgħat diplomatiċi saru wara li l-gvern Malti, waqt li aċċetta l-aħħar grupp ta’ immgiranti li ġew mgħejjuna mill-forzi armati, iżda informa lill-Unjoni Ewropea li minħabba l-pandemija, Malta ma tistax tiggarantixxi iżjed port sigur u riżorsi biex tassisti l-immigranti. Ara wkoll: Il-Gvern jgħid li Malta mhux se taċċetta u tiggarantixxi salvataġġ ta’ aktar immigranti "
2020-04-10,“M’għandniex bżonn iċ-ċapċip tagħkom” – Il-kap tal-infermiera f’Mater Dei,https://www.tvm.com.mt/mt/news/mghandniex-bzonn-ic-capcip-taghkom-il-kap-tal-infermiera-fmater-dei/,"Messaġġ iebes fuq il-midja soċjali mill-kap tal-infermiera f’Mater Dei, li kkritika bl-aħrax lil dawk li llum iddeċidew li joħorġu minkejja l-pariri tal-awtoritajiet tas-saħħa. Qal li flok purċissjonijiet bl-istatwi llum kien hemm bosta li għamlu purċissjonijiet lejn il-bajjiet u l-kampanja biex jilgħaqu x-xemx. “Le aħna ma għandniex bżonn la ċ-ċapcip tagħkom, la ikel, la kant… kull ma qed nitolbu hu li tobdu lill-awtoraitajiet tas-saħħa u toqgħodu ġewwa,” qal is-Sur Paul Buttigieg. "
2020-04-10,L-Assoċjazzjoni tal-Konsumaturi b’linji gwida għal min ibbukkja pakkett ta’ vjaġġar,https://www.tvm.com.mt/mt/news/l-assocjazzjoni-tal-konsumaturi-blinji-gwida-ghal-min-ibbukkja-pakkett-ta-vjaggar/,"L-Assoċjazzjoni tal-Konsumaturi ppubblikat linji gwida biex iservu ta’ għajnuna għal dawk li kellhom pakkett ta’ vjaġġar ibbukkjat, iżda tħassar jew se jitħassar minħabba l-Covid-19. L-assoċjazzjoni ċċarat li l-konsumaturi huma itnitolati għal rifużjoni ta’ flushom wara li l-pakkett tal-ivjaġġar jitħassar, iżda qalet li hemm xi konsumaturi li qed jiġu offruti voucher minflok rifużjoni. Waqt li elenkat il-vantaġġi u l-iżvantaġġi għal kull għażla, l-assoċjazzjoni pprovdiet ukoll pariri għal dawk li jaċċettaw voucher minflok rifużjoni. Aqra l-linji gwida hawn. Ara wkoll: X’għażliet għandek jekk ilħaqt ibbukkjajt pakkett ta’ vjaġġar għas-sajf? "
2020-04-10,Malta mbassra li tilħaq il-quċċata tal-pandemija fi 12-il jum,https://www.tvm.com.mt/mt/news/malta-mbassra-li-tilhaq-il-quccata-tal-pandemija-fi-12-il-jum/,"L-Institute of Health Metrics and Evaluation (IHME) qed ibassar li Malta se tilħaq il-quċċata tal-każijiet ta’ Covid-19 fit-22 t’April, jiġifieri 12-il jum mil-lum. L-analisti tal-IHME jbassru wkoll li, anki fil-quċċata tal-pandemija, l-isptarijiet Maltin se jkollhom biżżejjed sodod. Dan it-tbassir madankollu huwa bbażat fuq l-eventwalità li n-nies tosserva b’rettezza l-miżuri ta’ social distancing matul Mejju. Dan ifisser li jekk id-dixxiplina tal-poplu tillaxka, it-tbassir pjuttost pożittiv tal-IHME ma jibqax relevanti. Skont l-istess analiżi, fil-quċċata tal-pandemija Malta se jkollha bżonn 33 sodda, u 8 sodod tal-ITU, flimkien ma’ 7 ventilators. Iktar minn hekk, huwa mbassar li sal-ewwel jiem t’Awwissu Malta tkun irreġistrat 19-il mewt kawża tal-Covid-19. Mistoqsi dwar it-tbassir tal-awtoritajiet Maltin waqt il-programm Dissett, id-Deputat Prim Ministru Chris Fearne qal li l-Gvern ma jridx jagħmel dikjarazzjonijiet popolisti, iżda qed jimxi ma’ tbassir ibbażat fuq ix-xjenza. Sadnittant, tista’ tara t-tbassir sħiħ tal-IHME għal Malta hawn."
2020-04-10,Twissija kontra ż-żieda fil-mediċini foloz li jgħidu jfejqu l-coronavirus,https://www.tvm.com.mt/mt/news/twissija-kontra-z-zieda-fil-medicini-foloz-li-jghidu-jfejqu-l-coronavirus/,"L-Għaqda Dinjija tas-Saħħa wissiet li qed jiżdied in-numru ta’ mediċini foloz marbuta mal-coronavirus, li qed jinbiegħu f’pajjiżi li qed jiżviluppaw. Il-WHO qalet li t-teħid ta’ dawn il-mediċini foloz jista’ jkollhom effetti serji ħafna. Madwar id-dinja, in-nies qed jaħżnu mediċini bażiċi iżda bl-akbar żewġ produtturi tal-mediċini – iċ-Ċina u l-Indja – bħalissa jinsabu f’lockdown, id-domanda bħalissa tiżboq il-provista bir-riżultat li ċ-ċirkolazzjoni ta’ mediċini foloz u perikolużi qiegħda tiżdied. Ix-xahar li għadda, fl-istess ġimgħa li l-Għaqda Dinjija tas-Saħħa  iddikjarat il-Covid-19 bħala pandemija, is-sezzjoni tal-Interpol fuq ir-reati farmaċewtiċi, arrestat 121 ruħ f’90 pajjiż u qabdet mediċini perikolużi b’valur ta’ kważi €13-il miljun. Mill-Malasja għal Mozambique, il-pulizija kkonfiskaw għexieren ta’ eluf ta’ maskri u mediċini foloz li ħafna minnhom kien qed jgħidu li jfejqu l-coronavirus."
2020-04-10,Ix-xadini wkoll taħt kwarantina biex ma jimirdux bil-Covid-19,https://www.tvm.com.mt/mt/news/ix-xadini-wkoll-taht-kwarantina-biex-ma-jimirdux-bil-covid-19/,"Ħafna xadini fl-Afrika, b’mod partikolari l-gurilli, ukoll qegħdin f’lockdown biex ma jimirdux bil-Covid-19. It-turiżmu marbut mal-gurilli f’dan il-kontinent ġie sospiż, waqt li għadd ta’ santwarji ta’ xadini oħra, bħall-Orangutans, għalqu l-bibien għall-pubbliku. S’issa għadu mhux magħruf hekk ix-xadini jistgħux jieħdu l-Coronavirus, madanakollu bħala l-iktar mammiferi li jixbħu lill-bniedem, dawn ġieli ġew infettati b’mikrobi tal-bnedmin u żviluppaw mard respiratorju. Huwa għalhekk li l-awtoritajiet regolarorji u dawk li jieħdu ħsieb ix-xadini mhux qed jieħdu riski, speċjalment wara l-aħbar li tigra fl-Istati Uniti ttestjat pożittiva għall-Covid-19."
2020-04-10,Il-Papa jsemmi l-esperjenza tal-patrijiet Kapuċċini fil-ħabs ta’ Kordin,https://www.tvm.com.mt/mt/news/il-papa-jsemmi-l-esperjenza-tal-patrijiet-kapuccini-fil-habs-ta-kordin/,"Waqt l-omelija tal-bieraħ, il-Papa Franġisku għamel referenza għall-esperjenza ta’ Fr Hayden fil-faċilità korrettiva ta’ Kordin, fejn il-kappella tal-ħabs kellha tinbidel f’dormitorju għall-gwardjani, li qegħdin jorqdu hemm. F’ittra li Fr Hayden bagħat lill-Isqof t’Għawdex Mario Grech, huwa qal li l-artal tal-kappella tal-ħabs jinsab żarmat, imma l-artal tal-Knisja huwa armat, għax minflok artal tal-irħam jew l-injam, hemm is-sodod tal-persuni li qed jagħtu servizz lill-pripunieri. L-Isqof Grech qal li tant messitu din l-ittra, li ddeċieda li jibgħatha lill-Papa, li min-naħa tiegħu semmiha erba’ minuti fl-omelija, anki jekk m’għamilx referenza diretta għall-post. Ara wkoll: Kappella tal-ħabs inbidlet f’dormitorju għall-gwardjani "
2020-04-10,Sitt barranin f’Malta jgħaqqdu grupp kbir biex jgħinu lill-anzjani,https://www.tvm.com.mt/mt/news/sitt-barranin-fmalta-jghaqqdu-grupp-kbir-biex-jghinu-lill-anzjani/,"Sitt persuni barranin li jgħixu f’Malta għaqqdu grupp ta’ 180 volontarju bl-isem Invisible Hands, biex jilħqu anzjani u persuni vulnerabbli fil-komunità. Fi stqarrija l-grupp qal li l-anzjani u l-persuni vulnerabbli li jkollhom bżonn l-għajnuna, bħal xi ħadd li jwasslilhom ix-xirja wara l-bieb, u anki forsi jgħidu kelma miegħu mill-bogħod, għandu japplika fuq is-sit invisiblehandsmalta.org. Dawk li m’għandhomx aċċess għall-internet jistgħu jċemplu fuq in-numru +356 216 691 69. Bil-għan li jkun evitat l-abbuż bħal dak li seħħ fl-aħħar jiem, b’ħallelin jippużaw ta’ persuni li marru biex jagħtu l-għajnuna, il-grupp qal li kemm l-anzjan u kemm il-volontarju jirċievu SMS awtomatiku meta titwassal ix-xirja biex jivverifikaw l-identità ta’ xulxin."
2020-04-10,Il-President tal-MUMN jgħid li hemm appoġġ mit-tmexxija ta’ Monte Carmeli,https://www.tvm.com.mt/mt/news/il-president-tal-mumn-jghid-li-hemm-appogg-mit-tmexxija-ta-monte-carmeli/,"Il-President tal-MUMN, Paul Pace, qal li hemm appoġġ mit-tmexxija tal-isptar Monte Carmeli fit-tħejjijiet tal-infermiera għall-Covid-19. Flimkien ma’ ritratti li tella’ fuq il-midja soċjali, is-Sur Pace qal li qed tiġi diskussa l-istrateġija f’unit b’sigurtà għolja għall-pazjenti bil-Covid-19. Qal li f’Monte Carmeli hemm tim dinamiku, u qed ikun hemm anki appoġġ mit-tobba u l-professjonisti l-oħra. Żied li l-‘coveralls’ għandhom jingħataw sal-ġimgħa d-dieħla."
2020-04-10,Spanja bl-inqas rata ta’ mwiet mill-24 ta’ Marzu,https://www.tvm.com.mt/mt/news/spanja-bl-inqas-rata-ta-mwiet-mill-24-ta-marzu/,"Fl-aħħar 24 siegħa, Spanja irreġistrat 605 imwiet mill-Covid-19. Dan tella l-ammont totali ta’ nies li mietu bil-virus fi Spanja għal 15,843. Madankollu, l-ammont ta’ mwiet tal-aħħar 24 siegħa huwa l-inqas ammont li rreġistrat Spanja f’dawn l-aħħar 17-il ġurnata u dan huwa sinjal ieħor li l-pajjiż għadda l-agħar tal-pandemija. Spanja ra 157,022 każ ta’ coronavirus aktar milli ra l-Italja li ukoll kellu eluf kbar ta’ każijiet u ta’ mwiet mill-COVID-19. Għalkemm il-pajjiż irreġistra infezzjonijiet ġodda bil-virus, ir-rata naqset ukoll minn kemm ilha li bdiet il-pandemija.  "
2020-04-10,Studju fuq l-immunità tal-poplu se jagħti stampa iktar ċara ta’ kemm mardu nies,https://www.tvm.com.mt/mt/news/studju-fuq-l-immunita-tal-poplu-se-jaghti-stampa-iktar-cara-ta-kemm-mardu-nies/,"Studju li qed jitħejja fuq l-immunità tal-poplu Malti mistenni jagħti stampa iktar ċara ta’ kemm fil-fatt mardu nies. Dan qalitu llum il-Professur Charmaine Gauci, meta mistoqsija mill-ġurnalisti jekk għandhomx jibdew isiru testijiet fil-komunità, hekk kif dejjem qed jiżdiedu l-każi ta’ nies li jkunu qed iġorru l-virus iżda ma jkollhom ebda sintomi. Prof Gauci spjegat li l-iswab test jaqbad il-virus jekk dan ikun hemm ammont kbir biżżejjed fil-griżmejn, u għalhekk random tests fil-komunità mhux bilfors se jagħtu stampa ċara. Minflok, qalet li l-awtoritajiet tas-saħħa qed jippreparaw studju biex jaraw x’antibodies għandhom in-nies, u b’hekk ikunu jafu kemm hemm li diġà ġew infettati. Ara wkoll: Ikkonfermat 13-il każ ġdid ta’ Covid-19 – jitilgħu għal 350 "
2020-04-10,Ebda każijiet ġodda ta’ Covid-19 fiċ-ċentri tal-immigranti,https://www.tvm.com.mt/mt/news/ebda-kazijiet-godda-ta-covid-19-fic-centri-tal-immigranti/,"Is-Supretendent tas-Saħħa Pubblika, il-Professur Charmaine Gauci, ikkonfermat li mir-random tests ma rriżultawx każijiet ġodda ta’ immigranti infettati bil-Covid-19 fiċ-ċentri miftuħa. Mistoqsija jekk l-immigranti fiċ-ċentru miftuħ ta’ Ħal Far hux qed jiġu ttestjati kollha, wara li nstabu tmien każijiet, Prof Gauci fakkret li dawn qegħdin kollha taħt kwarantina. Prof Gauci qalet li l-awtoritajiet tas-saħħa qed jaħdmu mal-ħaddiema tar-Red Cross, li kuljum jiċċekkjaw lill-immigranti għal xi sintomi li jista’ jkollhom. Barra minn hekk qed isir random testing, li minnu ma rriżultaw ebda każi ġodda. Hija kkonfermat ukoll li m’hemm l-ebda każijiet magħrufa fiċ-ċentru miftuħ tal-Marsa. Ara wkoll: Ikkonfermat 13-il każ ġdid ta’ Covid-19 – jitilgħu għal 350 "
2020-04-10,S’issa s-sitwazzjoni f’Malta għadha taħt kontroll – kollox jiddependi mill-poplu,https://www.tvm.com.mt/mt/news/sissa-s-sitwazzjoni-fmalta-ghadha-taht-kontroll-kollox-jiddependi-mill-poplu/,"Il-Professur Charmaine Gauci qalet li s-sitwazzjoni tal-Covid-19 f’Malta għadha taħt kontroll. Qalet li l-miżuri li ħadu l-awtoritajiet qed iżommu n-numri stabbli u s’issa dawn in-numri qed jimxu mal-mudell ippjanat. Spjegat li jekk nibgħu għaddejjin kif aħna, bin-numru ta’ infezzjonijiet ġodda u n-numru ta’ nies li qed ifiqu, is-sitwazzjoni tinżamm taħt kontroll. Dwar jekk l-awtoritajiet għandhomx jieħdu iktar miżuri, Prof Gauci qalet li jekk jittiħdux iktar miżuri jiddependi mill-mod kif se jġib ruħu l-poplu, u għalhekk tenniet l-appell biex in-nies tibqa’ ġewwa. Ara wkoll: Ikkonfermat 13-il każ ġdid ta’ Covid-19 – jitilgħu għal 350 "
2020-04-10,Anzjana f’San Vinċenz tittestja pożittiva għall-Covid-19,https://www.tvm.com.mt/mt/news/anzjana-fsan-vincenz-tittestja-pozittiva-ghal-covid-19/,"Persuna residenti f’San Vincenz de Paule instabet pożittiva għall-Covid-19. Dan kien ikkonfermat mis-Supretendent tas-Saħħa Pubblika, Charmaine Gauci, waqt il-konferenza stamp tal-lum. Prof Gauci qalet li r-residenta hija anzjana ta’ 88 sena, li sfortunatament tbati minn kundizzjonijiet oħra. Żiedet li qed isir contact tracing tal-pazjenti u l-ħaddiema li setgħu ġew f’kuntatt magħha. TVM infurmat li r-residenta kienet tinsab fis-sala Saint Francis 1. L-anzjana f’San Vinċenz hija fost każijiet ġodda marbuta ma’ sptarijiet imħabbra llum mill-Prof Gauci, li jinkludu anzjana u żewġ ħaddiema fl-isptar t’Għawdex, health care worker f’Karin Grech, u żewġ carers fl-isptar Zammit Clapp. Ara wkoll: Ikkonfermat 13-il każ ġdid ta’ Covid-19 – jitilgħu għal 350 "
2020-04-10,Ikkonfermat 13-il każ ġdid ta’ Covid-19 – jitilgħu għal 350,https://www.tvm.com.mt/mt/news/ikkonfermat-13-il-kaz-gdid-ta-covid-19-jitilghu-ghal-340/,"Telgħu għal 350 l-każi ta’ COVID-19 f’Malta wara li fl-aġġornament li ngħata f’nofsinhar l-awtoritajiet tas-saħħa qalu li minn 900 test li saru l-bieraħ, 13 irriżultaw pożittiv. Fil-lista tal-aħħar każi pożittivi hemm żewġ anzjani ta’ 88 sena, waħda minnhom tgħix f’San Vincenz de Paul. L-iżgħar persuna hu tifel Sirjan ta’ tmien snin. L-awtoritajiet tas-saħħa qalu li mill-każi li tħabbru llum hemm ħaddiema fil-qasam tas-saħħa u carers li nstabu pożittivi, b’uħud mingħajr ma kellhom is-sintomi tal-virus. Il-Coronavirus qed jinfirex fid-djar tal-anzjani u fl-isptarijiet tant li l-awtoritajiet tas-saħħa qed jaraw x’mizuri oħra ta’ prevenzjoni jistgħu jittieħdu. Dan wara li fost oħrajn ġie konfermat każ ta’ anzjana 88 sena fis-sala San Franġisk f’San Vincenz de Paul. Is-Supretendent tas-Saħħa Pubblika, il-Professur Charmaine Gauci qalet li l-anzjana, li tbati minn kundizzjonijiet mediċi oħra, tinsab iżolata u qed tiġi segwita. Anzjana oħra, li ħarġet pożittiva għandha 83 sena u kienet fis-sala tan-nisa tal-Isptar Ġenerali ta’ Għawdex. Hija għandha kundizzjonijiet mediċi oħrajn, però fi kliem il-Profesur Gauci, tinsab f’qagħda klinika tajba. Fl-isptar Ġenerali ta’ Għawdex feġġew żewġ każi oħra ta’ mara ta’ 57 u raġel ta’ 60 sena li rriżultaw pożittivi mingħajr ma kellhom sintomi tal-virus. Dawn qed jingħataw il-kura f’Għawdex stess. Żewġ carers fir-residenza Zammit Clapp – raġel ta’ 53 u mara ta’ 51 sena nstab li għandhom il-coronavirus minkejja li huma wkoll ma kellhom l-ebda sintomi tiegħu. Is-Supretendent tas-Saħħa Pubblika qalet li nbdiet ħidma biex jissaħħu l-miżuri fid-djar tal-anzjani kollha. “Bħalma nafu għandna l-maġġor parti ta’ djar tal-anzjani li kellhom lockdown, li bdiet minn kmieni ħafna fejn ma kienx hemm daqshekk trażmissjoni ta’ dan il-virus, però mbagħad xħin jibda jinbidel l-istaff bħalma sibna anke f’dawk il-każijiet li rrappurtajt illum rajna wkoll li hemm każijiet fejn inti għandek staff li qed jiġi pożittiv. Il-vantaġġ hu li qed naqbduhom kmieni,” qalet il-Professur Gauci. Fost l-aħħar 13-il persuna bil-coronavirus hemm anzjana ta’ 88 sena, li ddaħlet l-isptar Mater Dei bi qtugħ ta’ nifs. Hi qed tbati wkoll minn pulmonite u qed tinżamm fit-Taqsima tal-Mard Infettiv. Irriżulta pożittiv ukoll ħaddiem fil-qasam tas-saħħa ta’ 26 sena fl-Isptar Karin Grech. Il-Professur Gauci qalet li mill-investigazzjoni ma jidhirx li kien hemm kuntatt bejnu u l-anzjan ta’ 79 sena li miet hemmhekk. Ħaddiema oħra fil-qasam tas-saħħa ta’ 29 sena wkoll instab li għandha l-virus. Hija kienet fi kwarantina minħabba kuntatt li kellha ma’ pazjent li għandu l-virus. Is-Supretendent tas-Saħħa Pubblika, ikkonfermat li hemm numru ta’ ħaddiema oħra fil-qasam tas-saħħa u carers li ġew infettati bil-virus. Semmiet li fost it-38 każ mħabbbra lbieraħ hemm erba’ carers f’dar tal-anzjani. Mistoqsija dwar l-immigranti fiċ-ċentru miftuħ ta’ Ħal Far, il-Professur Gauci qalet li qed isiru numru ta’ testijiet fuq l-immigranti, inkluż fuq dawk li m’għandhomx sintomi. “Sa issa ma sibna l-ebda każ addizjonali minn dawk li diġà nnotifikajnielkom u sa issa semmejt ukoll iċ-ċentru tal-Marsa tar-reception centre fejn hemmhekk aħna ma kellna l-ebda każ ta’ immigrant li ħareġ pożittiv,” qalet is-Supretendent tas-Saħħa Pubblika. Mistqosija jekk wasalx iż-żmien li jsiru testijiet għall-COVID-19 fuq kampjuni tal-komunità – il-Professur Gauci spjegat li b’dan il-metodu mhux bilfors jinqabdu l-persuni li għandhom il-virus. “Importanti niftakru li dan it-test jaqbad dawk in-nies li għandhom viral load fil-griżmejn li huwa biżejjed biex jinqabad mil-laboratorju tagħna. Jiġifieri init jekk ħa taqbad random sampling tal-popolazzjoni tkun tista’ taqbad dawk li dak il-ħin għandhom biżejjed viruses li jistgħu jiġu ppikjati. Li ħa nagħmlu hu studju biex naraw x’inhuma l-antibodies fil-komunità,” qalet il-Professur Gauci. Is-Supretendent tas-Saħħa Pubblika qalet li l-miżuri li ttieħdu sa issa qed iżommu s-sitwazzjoni taħt kontroll. Żiedet li jittieħdux iżjed miżuri jew le jiddependi minn kemm il-poplu jsegwi d-direttivi tal-awtoritajiet tas-saħħa. Tista’ ssegwi l-konferenza hawn: Ara wkoll: Anzjana f’San Vinċenz tittestja pożittiva għall-Covid-19 S’issa s-sitwazzjoni f’Malta għadha taħt kontroll – kollox jiddependi mill-poplu Ebda każijiet ġodda ta’ Covid-19 fiċ-ċentri tal-immigranti Studju fuq l-immunità tal-poplu se jagħti stampa iktar ċara ta’ kemm mardu nies  "
2020-04-10,“Irnexxieli nkissrek jien ja Virus qerriedi”,https://www.tvm.com.mt/mt/news/irnexxieli-nkissrek-jien-aaa-virus-qerriedi/,"“IRBAĦT!” Hekk beda l-messaġġ tiegħu l-Ġimgħa filgħodu fuq facebook Martin Attard li kien fost l-ewwel pazjenti f’Malta li rriżulta pożittiv għall-COVID-19. “Wara xahar u ġurnata rnexxieli nkissrek jien aaa Virus qerriedi! Irbaħtlek fis-skiet u fis-silenzju. Irbaħtlek fis-solitundi, iżolat mill-bqija tad-dinja.” Martin Attard jgħid li ma jafx kif spiċċa ħa l-virus u l-akbar kedda li tah kienet mentalment. “Dħaltli f’ħajti mingħajr ma naf kif, bla ebda permess. Weġġgħajtni fiżikament. Weġġgħajtni ferm aktar mentalment. Lagħbtli logħba kerha ma’ l-aktar nies għeżież f’ħajti, ma wħud mill-akbar ħbieb tiegħi u ma’ sħabi l-kollegi li tant naprezza. U ma paxxejtekx!” Martin Attard bħalissa qed jagħmel ġimgħatejn kwarantina obbligatorja għal dawk li jiġu ddikjarati mfejqa iżda llum qed iħares lejh bħala paġna ġdida fil-kapitlu ta’ ħajtu. “Ħa nħalli tebgħa li nibqa’ niftakar għal dejjem. Però dan għadu biss il-bidu. Il-gwerra kontrik għad fadlilha u flimkien bħala gżira, għażiża Malta; rridu nibqgħu niġġieldu ħa neqirduk kompletament.” Fil-messaġġ tiegħu Martin ma naqasx milli jirringrazzja dawk li appoġġjawh fil-ġranet diffiċli li għadda minnhom u lill-ħaddiema tas-saħħa li qal qed jaħdmu lejl u nhar sabiex “nirbħu din il-gwerra.”  "
2020-04-10,Ara: Sett ta’ vari tal-Ġimgħa l-Kbira tal-1826 li llum baqgħu ġewwa – tistħajjilhom tad-demm u l-laħam,https://www.tvm.com.mt/mt/news/ara-sett-ta-vari-tal-gimgha-l-kbira-tal-1826-li-llum-baqghu-gewwa-tisthajjilhom-tad-demm-u-l-laham/,"Bħal-lum, diversi toroq u pjazez madwar il-gżejjer Maltin ikunu mballati bin-nies, lanqas ikun hemm fejn toqgħod labra, addijo l-metru distanza bejn persuna u oħra. Uħud ma jaqtgħux qalbhom mit-tlajja’ u l-inżul tar-rotta tal-purċissjoni u għalhekk jerfgħu; oħrajn jagħtu daqqa t’id mod ieħor. Imbagħad, gozz nies, ilkoll miġbura isegwu b’devozzjoni liema bħalha l-purċissjoni tal-Ġimgħa l-Kbira, bħalma jidher f’dan il-filmat tal-‘Malta Audio Visual Memories’ miġbud fl-1928. Fost l-eqdem sett ta’ vari tal-Ġimgħa l-Kbira, dawk tal-Parroċċa ta’ Ħaż-Żebbuġ li nħadmu fl-1826 mill-istatwarju Mosti Antonio Mifsud. Liema vari, magħmulin b’dettall liema bħalu tant li l-figuri bibbliċi tistħajjilhom tad-demm u l-laħam. ‘Il-Vara l-Kbira’ mis-sett ta’ Mifsud għadha kważi kważi tali kwali. ‘Il-Marbut’ inżammitlu l-figura ta’ Kristu mis-sett oriġinali, filwaqt li aktar ‘il quddiem żidulu suldat, lil Pilatu u ‘l Paġġ. ‘L-Ecce Homo’ l-istess – Kristu għadu xogħol Mifsud u maż-żmien żidulu suldat Ruman. Il-bqija tal-vari ta’ Ħaż-Żebbuġ jew żdiedu mal-milja taż-żmien jew kienu ta’ Mifsud u reġgħu ngħataw il-ħajja. Dawn huma ‘T-Tradiment ta’ Ġuda’, ‘Il-Veronika’, ‘Ġesù Mgħejjun miċ-Ċirinew’, ‘Id-Duluri’, ‘Il-Monument’, ‘Ir-Redentur’, u ‘L-Ort’. B’kollox, il-Parroċċa ta’ Ħaż-Żebbuġ tgħodd għaxar vari. Liema xogħol, imżewwaq b’għadd ta’ xemgħat twal kif ukoll b’bukketti tal-fjuri l-ġmiel tagħhom."
2020-04-10,Servizzi ta’ counselling online għall-istudenti ta’ San Pawl il-Baħar u n-Naxxar,https://www.tvm.com.mt/mt/news/servizzi-ta-counselling-online-ghall-istudenti-ta-san-pawl-il-bahar-u-n-naxxar/,"Il-proġett Blossom se jkun qed jitrasferixxi s-servizzi tal-counselling online sabiex jassigura li l-istudenti vulnerabbli jingħataw l-għajnuna kollha li għandhom bżonn waqt li qed jiffaċċjaw id-diffikultajiet tal-ħajja fl-isfond tal-pandemija tal-coronavirus li fost oħrajn għalqet il-bibien tal-iskejjel. Il-proġett tal-Malta Trust Foundation, li twaqqfet mill-President Emeritu Marie Louise Coliera Preca, beda erba’ snin ilu u jipprovdi servizz ta’ counselling lill-istudenti li jattendu l-iskola primarja ta’ San Pawl il-Baħar u l-iskejjel fl-iskola medja ta’ Maria Reġina fin-Naxxar, Il-proġett għandu s-sostenn finanzjarju tal-Fondazzjoni Deloitte. Il-President Emeritu Marie Louise Coleiro Preca qalet li waqt dawn iż-żminijiet straordinarji, irridu nassiguraw li t-tfal vulenerabbli ma jiżolqux aktar l-isfel minħabba din il-kriżi. L-għan wara l-proġett Blossom hu li l-istudenti jingħataw l-għajnuna professjonali biex jirkbu l-problemi soċjali li jiffaċċjaw. Sallum il-proġett għen qrib l-400 student u studenta u l-counsellors din is-sena segwew 137 każ fiż-żewġ skejjel. Dawn is-servizzi issa se jiġu offruti permezz tat-telefown jew online. In-numru huwa 2598 6866 u wieħed jista’ jċempel mit-Tnejn sal-Ġimgħa bejn it-8 a.m. u 12 p.m."
2020-04-10,Fin-12.30: Is-Supretendent tas-Saħħa tħabbar il-każijiet ġodda ta’ Covid-19,https://www.tvm.com.mt/mt/news/fin-12-30-is-supretendent-tas-sahha-thabbar-il-kazijiet-godda-ta-covid-19/,"Is-Supertendent għas-Saħħa, Charmaine Gauci, se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ TVM."
2020-04-10,Qed tħossok waħdek jew ħakmitek l-ansjetà? Ċempel 1770,https://www.tvm.com.mt/mt/news/qed-thossok-wahdek-jew-hakmitek-l-ansjeta-cempel-1770/,"Il-helpline 1770 issa se jagħti sostenn ukoll lil dawk li s-sitwazzjoni tal-Covid-19 qed tolqothom ħażin psikoloġikament. L-inizjattiva ttieħdet mill-Ministeru għas-Saħħa, b’kollaborazzjoni ma’ Richmond Foundation. Fi stqarrija l-Gvern qal li l-helpline 1770 se jkun disponibbli 24 siegħa, u għalih se jikkontribwixxu ’l fuq minn tletin professjonist. Id-Deputat Prim Ministru u l-Ministru għas-Saħħa Chris Fearne qal li l-pubbliku għandu jkun konxju li f’dawn iż-żminijiet anke persuni li qatt ma esperjenzaw problemi ta’ saħħa mentali, jafu jħossu l-bżonn li jitkellmu mal-professjonisti, u għalhekk ħeġġeġ lin-nies jagħmlu użu mill-helpline minflok jibqgħu siekta. Dan filwaqt li appella lil min diġà hu konxju li għandu kundizzjoni biex jieħu ħsieb is-saħħa mentali tiegħu u jitkellem mal-esperti b’mod regolari. Ix-xahar li għadda l-Ministeru għall-Famijla, Drittijiet tat-Tfal u Solidarjetà Soċjali nieda l-helpline 1772 li jista’ jintuża għall-istess għan. "
2020-04-10,Kappella tal-ħabs inbidlet f’dormitorju għall-gwardjani,https://www.tvm.com.mt/mt/news/kappella-tal-habs-inbidlet-fdormitorju-ghall-gwardjani/,"L-Amministratur Appostoliku għal Għawdex l-isqof Mario Grech qal li fil-ħabs ta’ Kordin, il-kappella hija żarmata imma l-Knisja hi armata u li qed tintrama bl-ewkaristija b’mod aktar minn qabel. Fl-omelija li għamel fil-quddies In Coena Domini l-Ħamis filgħaxija fil-Katidral ta’ Għawdex, irrefera għal email li bagħtlu patri Kapuċċin li huwa kappillan fil-ħabs li fiha qallu li flimkien ma’ 130 uffiċċjal tal-ħabs mar jgħix il-ħabs minħabba li jinsabu f’lockdown. Spjegalu li l-kappella tal-ħabs inbiddlet f’dormitorju għal madwar 20 uffiċċjal u li l-altar tas-sagrifiċċju sar is-sodod tal-ħaddiema mċaħħdin mill-familji tagħhom. Qallu li llum dawn jinsabu fil-kenn tal-Knisja. Qallu wkoll li f’uħud mill-priġunieri, il-fjamma tal-fidi qed terġa tinxtegħel biex iddawwal id-dalma tal-imxija tal-pandemija. L-isqof Grech qal li hemm rabta bejn l-Ewrkaristija u s-solidarjetà mal-bniedem li qed ibati, mal-marid, mad-dgħajjef u ma min huwa ferut fid-dinjità umana tiegħu. L-Isqof Grech qal li l-liturġija tagħna hija liturġija tal-fqir li tesprimi l-etika tal-għotja, l-etika li wieħed jaqsam mal-oħrajn u l-etika tal-karità. Huwa esprima t-tama li min għandu s-saħħa politika, finanzjarja jew tal-membri, ikun prudenti fil-miri tiegħu. L-isqof Mario Grech qal li minħabba l-imxija tal-Covid-19, jidher li ser ikollna nħabbtu wiċċna ma’ kriżi ekonomika u wisq probabbli ser joktor il-faqar. Huwa sejjaħ lill-poplu ta’ Alla, l-aktar min għandu ħobżu maħbuż u żejtu fil-kus, sabiex ma jibqax lura milli “jaqsam il-ħobż” ma’ min m’għandux. Qal li fil-jum li fih niftakkru meta Ġesù waqqaf l-Ewkaristija, aħna li niċċelebrawha, li noffru mill-ġid tagħna, qabel ma hija materja ta’ ġustizzja soċjali, hija ħaġa ta’ natura Kristoloġika u għalhekk sagramentali. L-isqof Grech talab lill-Ispirtu s-Santu jgħinna biex “ma nġiegħlux jistħu lil dawk li ma għandhomx.”    "
2020-04-10,‘Face shields’ żgħar għal trabi tat-twelid fit-Tajlandja,https://www.tvm.com.mt/mt/news/face-shields-zghar-ghal-trabi-tat-twelid-fit-tajlandja/,"L-impatt tal-COVID-19, huwa żmien ta’ ansjetà għal kulħadd iżda b’mod partikolari għal nisa tqal u ommijiet ġodda. Sptar fit-Tajlandja qed jieħu prekawzjoni addizzjonali sabiex jipproteġi lit-trabi tat-twelid billi jlibbishom ‘face shield’ żgħir Ritrattri mill-isptar Praram 9 f’Bangkok juru lil dawn it-trabi mgewżrin fil-kutri tagħhom waqt li l-infermiera qed ilibbsuhom dawn ix-‘shields’ tal-plastik. Sal-bieraħ, it-Tajlandja rreġistrat 54 każ ġdid ta’ Covid-19 u żewġ imwiet biex issa l-każijiet f’dan il-pajjiż telgħu għal 2,423 u l-imwiet għal 32. "
2020-04-10,L-UE taqbel fuq pakkett ta’ għajnuna finanzjarja ta’ €500 biljun,https://www.tvm.com.mt/mt/news/l-ue-taqbel-fuq-pakkett-ta-ghajnuna-finanzjarja-ta-e500-biljun/,"Il-Ministri tal-Finanzi tal-Unjoni Ewropea qablu fuq pakket ta’ għajnuna finanzjarja ta’ €500 biljun għall-pajjiżi Ewropej li ntlaqtu ħażin mill-pandemija tal-coronavirus. Iċ-chairman tal-Eurogroup, Mário Centeno ħabbar il-ftehim li ntlaħaq, wara maratona ta’ diskussjonijiet fi Brussel. Il-ftehim tħabbar wara li l-Prim Ministru ta’ Spanja Pedro Sánchez qal li l-pajjiż kien qrib li jgħaddi l-agħar tat-tifqigha tal-coronavirus. Spanja għandha l-ogħla rata ta’ każi fl-Ewropa ta’ COVID-19 b’aktar minn 152,446 każ. Aktar minn 15,000 persuna mietu. Il-Kap tal-Fond Monetarju Internazzjonali wissa li d-dinja qed tiffaċċja l-agħar kriżi ekonomika mid-Dipressjoni tat-tletinijiet. "
2020-04-09,F’liema każijiet qraba jistgħu jżuru l-pazjenti fl-Isptar Mater Dei?,https://www.tvm.com.mt/mt/news/fl-liema-kazijiet-qraba-jistghu-jzuru-l-pazjenti-fl-isptar-mater-dei/,"Il-Kap Eżekuttiv tal-Isptar Mater Dei, Celia Falzon qalet li li ttieħdet id-deċiżjoni li jitwaqqfu temporanjament il-viżti fl-Isptar Mater Dei sabiex il-komunità vulnerabbli tkun protetta. Intervistata waqt l-aħbarijiet tat-8pm fuq TVM, Dr Falzon qalet li din kienet deċiżjoni diffiċli għal kulħadd iżda ttieħdet b’responsabbiltà kbira wara konsultazzjoni. Hija spjegat li hemm xi eċċessjonijiet għal xi qraba li jistgħu jitħallew iżuru l-pazjenti fosthom tfal, każijiet ta’ griżma tal-morda u każijiet oħra li l-persuna li tieħu ħsieb il-ward tagħti permess. Mistoqsija jekk din il-miżura tbiegħedx in-nies milli jmorru l-Isptar għall-kura, hija ħeġġet lill-pazjenti biex jekk ikollhom bżonn imorru u ma jħallux il-kundizzjoni tagħhom tigrava. Qalet li l-miżuri li qed jittieħdu huma sabiex l-Isptar Mater Dei jibqa’ post sigur u wieħed imur hemm b’moħħu mistrieħ. Intant din il-miżura diġà ddaħħlet ukoll għal San Vinċenz u residenzi tal-Gvern għall-anzjani. Anke l-Isptar Ġenerali t’Għawdex b’seħħ minn għada se jwaqqaf iż-żjarat lill-pazjenti bħala miżura ta’ prevenzjoni u kontroll minħabba l-Covid-19. Min-nhar it-Tnejn 13 t’April is-servizzi ta’ out-patients u l-kliniċi se jiċċaqalqu lejn Barts Medical School. Ara x’qalet il-Kap Eżekuttiv tal-Isptar Mater Dei f’dan il-filmat:"
2020-04-09,38 persuna ngħataw multa ta’ €100 wara li kienu f’ġemgħa ta’ aktar minn 3 persuni,https://www.tvm.com.mt/mt/news/38-persuna-nghataw-multa-ta-e100-wara-li-kienu-fgemgha-ta-aktar-minn-3-persuni/,"38 persuna ngħataw multa ta’ €100 kull wieħed waqt ir-rondi kontinwi li l-Pulizija qed tagħmel biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Intant ħadd ma nstab jikser il-kwarantina obbligatorja fil-517-il spezzjoni li saru fl-aħħar 24 siegħa. Filwaqt li għada hija festa pubblika, l-appell jibqa’ dak li kulħadd ikun responsabbli u jikkopera mad-direttivi li qed jingħataw mill-awtoritajiet. Intant Snack bar f’San Pawl il-Baħar inqabad miftuħ iservi klijenti u ġie mmultat €3000 talli kiser ir-regolament li ma jżommx il-bibien magħluqa biex titrażżan il-firxa tal-imxija tal-Covid-19. B’kollox issa saru 1,950 spezzjoni fil-gżejjer Maltin. Wieħed jista’ jirrapporta abbużi fuq in-numru 2169 2447."
2020-04-09,Fi Spanja u fl-Italja jonqsu l-imwiet kawża tal-Coronavirus,https://www.tvm.com.mt/mt/news/fi-spanja-u-fl-italja-jonqsu-l-imwiet-kawza-tal-coronavirus/,"Fl-aħħar 24 siegħa fi Spanja naqqsu n-numru ta’ persuni li tilfu ħajjithom bil-Covid 19 tant li mietu 683 persuna. Dan imqabbel mal-bieraħ meta mietu 757 persuna. Fi Spanja mietu b’kollox 15,238 persuna fil-pandemija. Spanja tibqa’ l-aktar pajjiż fl-Ewropa li kellha infezzjonijiet ta’ Covid 19, kważi 152,500 u t-tieni pajjiż fid-dinja wara l-Istati Uniti li laħħqet aktar minn 430,000 każ. Il-Prim Ministru Spanjol Pedro Sanchez iddefenda l-fatt li l-lockdown għandu jibqa’ sa mil-lanqas is-26 ta’ April minkejja li aktar kmieni sostna li l-pajjiż kien stabilixxa l-imxija. Il-Parlament Spanjol iddiskuta jekk l-istat ta’ emerġenza għandux ikun estiż sas-26 ta’ April, bin-nies jidher li ser ikollhom jibqgħu ġewwa sa mil-lanqas ġimagħtejn oħra. Il-poplu Spanjol ilu taħt lockdown mill-5 ta’ Marzu u dil-ġimgħa żdiedu r-roadblocks minħabba l-vaganzi tal-Għid. Sanchez wissa’ wkoll lill-Unjoni Ewropea biex tieħu ħsieb il-proġett Ewropew għax qal li tinsab f’riskju li titlef il-valur tas-solidarjetà. Anke fl-Italja n-numru ta’ imwiet niżlu xi ftit tant li fl-aħħar 24 siegħa mietu 610 pazjenti. Il-Prim Ministru Guseppe Conte qal li mhux ser inaqqas ir-restrizzjonijiet filwaqt li ħeġġeġ lill-Unjoni Ewropea biex taħdem flimkien ħalli l-proġett Ewropew ma jfallix kawża tal-imxija tal-Coronavirus. Fl-Italja mietu aktar minn 17,700 persuna u n-numru ta’ infezzjonijiet kważi laħaq l-140,000. Fir-Renju Unit jidher li l-Gvern ser jestendi l-lockdown tant li mistennija laqgħa tal-ogħla livell bejn il-Ministru tal-Affarijiet Barranin Diminic Raab mal-għola uffiċjali tal-Kumitat Cobra biex issir reviżjoni tal-lockdown li kien tħabbar mill-Prim Minsitru Boris Johnson tliet ġimgħat ilu. Il-lockdown parzjali suppost li jintemm nhar it-Tnejn li ġej. Id-deċiżjoni jidher li ser tkun favur estensjoni wara li kemm Wales u anke Skozja ddeċidew li jibqgħu taħt lockdown għall-ġimgħat li ġejjin. Fir-Renju Unit il-Covid 19 illum irraporta 765 mewta kawża tal-Covid-19. Dan ifisser li n-numru issa tela’ għal kważi 8,000 ruħ bin-numru ta’ persuni infettati jgħoddu mal-61,000. Fuq livell globali l-każi tal-Coronavirus telgħu għal aktar minn miljun u ħames mitt elf b’dawk li tilfu ħajjithom jgħoddu aktar minn 90,000."
2020-04-09,COVID-19: Il-Kap tat-Taqsima tal-Mard Infettiv jistma li ġa fiequ 150 pazjent,https://www.tvm.com.mt/mt/news/covid-19-il-kap-tat-taqsima-tal-mard-infettiv-jistma-li-ga-fiequ-150-pazjent/,"It-tobba tas-saħħa pubblika u professjonisti mediċi oħra għandhom kejl differenti ta’ kif jiddikjaraw l-pazjenti bil-Covid 19 imfejqa. Filwaqt li uffiċjalment, f’Malta issa għandha 16-il pazjent li fiequ, il-Kap tat-Taqsima tal-Mard Infettiv fl-isptar Mater Dei, Dr Charles Mallia Azzopardi qal li huwa jistma li l-pazjenti mfejqa f’Malta diġà jgħoddu mal-150. Id-Direttur Kliniku tat-Taqsima tal-Kura Intensiva fl-Isptar Mater Dei, l-anestatista Dr Carmel Abela qal li sa issa l-ITU kellu rata tajba ta’ suċċess b’75% tal-pazjenti li daħlu l-ITU ħarġu wara li ngħataw kura fl-ITU. Dr Abela qal li sitta min tmienja li daħlu fl-ITU irpiljaw. Fil-programm Dissett, Dr Abela wera ruħu fiduċjuż li ż-żewġ pazjenti li jinsabu f’qagħda gravi bil-Coronavirus fl-ITU jistgħu wkoll ifiqu. “Għadhom f’qagħda li jistgħu jsalvaw, jiġifieri qegħdin narawha b’mod pożittiv, u mhux kollha kellhom jiġu intubati bil-ventilator, imma ħadu l-ossiġnu b’mod agwementat mhux fuq il-ventilator.” Il-Kap tat-Taqsima tal-Mard Infettiv, Dr Charles Mallia Azzopardi qal mil-lat kliniku r-rata ta’ fejqan hija akbar minn dik li tiġi stabbilita mill-protokol tat-tobba tas-saħħa pubblika. “Jien ngħidlek li jekk kellna 300 ruħ f’Malta li kienu pożittivi, ħafna iżjed minn nofs huma mfejqin kompletament. Il-mod ta’ kif iħarsu lejn il-fejqan it-tobba tas-saħħa pubblika u allura jridu jagħtu rendikont għall istatistika għall-aġenziji barranin, bħal WHO, hija li kif toħroġ mill-isptar, trid tistenna 14-il ġurnata terġa’ tiġi swabbed u jekk dak jiġi negattiv għandek bżonn erbatax-il ġurnata kwarantina”. Fil-programm, Dissett l-Erbgha filgħaxija, id-Deputat Prim Ministru u Minisitru tas-Saħħa Chris Fearne ħabbar li mal-lat tat-tobba tas-saħħa pubblika, seta’ jgħid li fiqu ħdax-il pazjent ieħor. “Jiġifieri b’kollox issa għandna 16-il ruħ, kellna diġà ħamsa u bit-testijiet li saru llum ħdax il-persuna oħra, jiġifieri issa bdejna naraw in-nies li qed jagħdu minnha u qed ifiqu mhux biss mis-sintomi imma wkoll bit-tesijiet b’mod uffiċjali wkoll.” Il-Ministru Fearne indika li fil-ġimgħat li ġejjin ser tkun ippublikata mappa biż-żoni f’Malta u Għawdex fejn instabu persuni infettati iżda wissa’ li din ma tfissirx li f’xi lokalità hemm rata ogħla ta’ infezzjoni minn lokalitajiet oħra."
2020-04-09,Il-ħaddiema tad-Diviżjoni għat-Tindif u l-Manutenzjoni għaddejin b’xogħol ta’ disinfettar fit-toroq,https://www.tvm.com.mt/mt/news/il-haddiema-tad-divizjoni-ghat-tindif-u-l-manutenzjoni-ghaddejin-bxoghol-ta-disinfettar-fit-toroq/,"Bit-tindif fl-ibliet u rħula bħalissa għaddej b’ritmu iktar mis-soltu kontra l-imxija tal-coronavirus, il-ħaddiema tad-Diviżjoni għat-Tindif u l-Manutenzjoni għaddejin b’xogħol ta’ disinfettar fuq bażi regolari f’Malta u Għawdex. Il-Prim Ministru Robert Abela żar il-ħaddiema tad-Diviżjoni f’Kordin biex irringrazzjahom tax-xogħol impekkabli li qed jagħmlu. Din id-diviżjoni għandha sitt mitt ħaddiem, b’mija minnhom qegħdin b’xogħol ta’ disinfettar fl-ibliet u rħula. Il-ħaddiema qed jidiżinfettaw fost oħrajn l-għamara tat-toroq, bus shelters u bankini. Ix-xogħol se jibqa’ għaddej 24 siegħa kuljum."
2020-04-09,Il-Kap Eżekuttiv tal-Air Malta joffri li s-salarju tiegħu jonqos b’70%,https://www.tvm.com.mt/mt/news/il-kap-ezekuttiv-tal-air-malta-joffri-li-s-salarju-tieghu-jonqos-b70/,"Waqt li l-bdoti u l-cabin crew tal-Airmalta jidhru li għadhom jirreżistu li jaċċettaw paga soċjali flok is-salarji regolari, il-Kap Eżekuttiv tal-kumpanija, il-Kaptan Clifford Chetcuti offra li jqaċċat 70% tas-salarju tiegħu u ma jiħux il-perkaċi tal-kariga fi sforz biex jintlaħaq ftehim mal-unjons biex jiġu evitati s-sensji. Il-Ministru responsabbli mil-linja nazzjonali tal-ajru Silvio Schembri appella għall-ġenwinita fiċ-ċirkostanzi meta t-titjiriet tal-Airmalta naqsu minn għoxrin għal tnejn kuljum. Bil-flotta tal-Airmalta pparkjata fl-ajruport flok tagħmel titjiriet li jinsabu sospiżi, it-turbulanzi fil-kumpanija baqgħu jinħassu xorta. It-tmexxija tal-kumpanija bdiet il-proċeduri mad-Dipartiment tar-Relazzjonijiet Industrijali biex tnaqqas għadd ta’ bdoti kif ukoll tal-ekwipaġġ tal-kabina wara li baqa’ ma ntlaħaqx ftehim mal-unions tagħhom biex sakemm it-titjiriet jibqgħu sospiżi, jitħallsu l-paga soċjali ta’ €1,200 fix-xahar flok is-salarju maqbul fil-ftehim kollettiv. Il-President tal-Unjin li tirrapreżenta l-bdoti Dominic Azzopardi qal li lesti jaċċettaw il-paga socjali jekk is-salarju bażiku jekk anke l-gradi maniġerjali inkluż il-Kap Eżekuttiv jaċċettaw il-ħlas ta’ €1,200 fix-xahar. Sa issa kienet biss l-union tal-inġiniera tal-Airmalta li aċċettat il-paga soċjali. Il-Ministru tal-Ekonomija Silvio Schembri li huwa responsabbli mill-Air Malta żvela li l-Kap Eżekuttiv Clifford Chetcuti dispost li jagħmel is-sagrifiċċji hu wkoll. “Il-kumpanija qalet li diġà kien hemm substantial paycuts u hi inaċċetabli li jkun hemm attakk personali fuq is-CEO li talab mhux issa, li jkollu 70% tal-paga tiegħu u l-perkaċċi jitnaqqsu mill-pay tiegħu mhux biex jitlob is-sagrafiċċju.” Il-Ministru Schembri qal li għalkemm il-Gvern determinat li jassisti l-impjiegi ikun inġust li jberbaq it-taxxi tal-poplu f’pagi għoljin daqs li kieku ma ġara xejn. It-tmexxija tal-Air Malta qed tippjana li jekk jibqa’ ma jintlaħaqx ftehim tnaqqas mal-400 impjieg bejn 108 bdot, 139 membru tal-ekwipaġġ u 145 ħaddiem ieħor b’kuntratt fiss li mhux se jiġġedded. David Bonello f’isem il-Malta Union of Cabin Crew ikkonferma ma’ Television Malta li s-Sibt li ġej mistenni jittieħed vot fost il-membri fuq l-offerta ta’ salarju bażiku sa massimu ta’ €1,200 fix-xahar għal dawk il-ħaddiema b’kuntratt indefinit u salarju pro- rata għall-ħaddiema b’kuntratt definit. Dan il-pakkett soċjali huwa garantit għall-28 ġurnata u jista jiġi estiż fi tmiem il-perjodu."
2020-04-09,“Qatt ma bsart li minn wegħda se tikber daqshekk” – bħal-lejla l-mixja ta’ Puttinu,https://www.tvm.com.mt/mt/news/qatt-ma-bsart-li-minn-weghda-se-tikber-daqshekk-bhal-lejla-l-mixja-ta-puttinu/,"Mill-Mellieħa sal-Isla, bil-pass, ma tagħmilhiex kif ġieb u laħaq. Madanakollu, lejliet il-Ġimgħa l-Kbira, il-pjazza tal-Parroċċa tal-Mellieħa ta’ kull sena saret tkun mimlija sa ruħ ommha bin-nies hekk kif eluf ta’ persuni jinġabru bi ħġarhom bil-għan li mat-tokki tan-nofsiegħa jieħdu sehem fil-mixja ta’ Puttinu. Uħud jagħmluha b’pass kajman u jsibu x-xoqqa f’moxtha biex jgħidu kelma ma’ sħabhom, oħrajn jidħlulha b’ruħhom u b’ġisimhom biex jagħmluha kollha kemm hi fl-iqsar ħin. Tagħmilha kif tagħmilha, matul il-mixja jinħass element ta’ għaqda u solidarjetà li jgħaqqad ‘il dawk kollha preżenti. F’kummenti lil tvm.com.mt, mistoqsi kif bdiet il-mixja, Joe Vella, il-moħħ warajha, spjega li darba minnhom għamel wegħda mar-raġel ta’ bintu li jimxi mill-Mellieħa sal-Isla. Imbagħad, beda jorganizzaha b’risq Puttinu u llum, sbatax-il sena wara, din il-mixja saret appuntament annwali għal eluf ta’ Maltin u Għawdxin, b’bosta joffruha għall-qraba li għaddejjin minn żmien iebes jew jagħmlu xi wegħda. Is-Sur Vella stqarr li qatt ma basar li l-mixja tiegħu kienet se tiġbed lejha daqstant persuni. Żied jgħid, li s-sodisfazzjon huwa doppju ġaladarba lil hinn mill-mixja dak li jkun qed jagħti xi ħaġa minn butu bil-għan li tittaffa t-tbatija ta’ dawk il-familji li jeħtieġu l-kura lil hinn minn xtutna. Is-Sur Vella qal li jittama li fi żmien sena l-imxija tal-Covid-19 tkun ittaffiet ġmielu b’tali mod li l-mixja ta’ Puttinu tkun tista’ tissokta b’edizzjoni oħra."
2020-04-09,S’issa l-anzjan li miet f’Karin Grech kien l-uniku każ ta’ Covid-19 f’dan l-isptar – il-Prof Gauci,https://www.tvm.com.mt/mt/news/sissa-l-anzjan-li-miet-fkarin-grech-kien-l-uniku-kaz-ta-covid-19-fdan-l-isptar-il-prof-gauci/,"Mistoqsija minn TVM dwar l-anzjan li miet fl-isptar Karin Grech, il-Professur Gauci qalet li sa issa dan kien l-uniku każ f’dan l-isptar. ”Kien każ wieħed biss u kif mill-ewwel ħareġ ir-riżultat ta’ dan il-każ mill-ewwel inżamm f’iżolament f’Karin Grech stess. Tajjeb ngħidu li m’għandniex iktar każijiet pożittivi li huma fid-djar tal-anzjani.” Enfasizzat il-bżonn li n-nies joqgħodu ġewwa sabiex fl-aħħar mill-aħħar ikunu protetti nies anzjani u vulnerabbli. ”Għal dan il-virus għad m’għandniex tilqima. L-uniku mezz li aħna nistgħu nipproteġu lin-nies vulnerabbli huwa billi aħna ninkoraġġukom biex intom togħoqdu ġewwa. Importanti li jkun hemm koperazzjoni min-nies tal-familja wkoll. Ġejjin dawn il-ġranet ta’ festi. Ejja ma ninġabrux għand xulxin għaliex dik hija riskju. Nifhem li ġejja l-Ġimgħa l-Kbira, ġej l-Għid, però ngawduhom jekk il-Bambin irid sena oħra. Din is-sena ma nistgħux niltaqgħu għall-ikla ta’ nofsinhar tal-Għid.” Ara wkoll: It-tieni vittma ta’ Coronavirus f’Malta – anzjan ta’ 79 sena "
2020-04-09,Il-barranin li jixtiequ jirritornaw pajjiżhom se jkunu mgħejjuna mill-Gvern,https://www.tvm.com.mt/mt/news/government-announces-voluntary-repatriation-assistance-scheme-for-all-foreign-nationals/,"Il-barranin f’Malta li jixtiequ jirritornaw pajjiżhom se jkunu mgħejjuna mill-Gvern biex jiġu ripatrijati b’titjiriet li se jsiru apposta bħala parti minn skema ta’ ripatrijazzjoni volontarja. Fi stqarrija, il-Ministeru tal-Affarijiet Barranin u Ewropej qal li t-titjiriet se jsiru fuq bażi umanitarja u l-Gvern se jissussidja parti sostanzjali minnhom. Barranin li jinsabu f’Malta b’xoghol jew b’vaganza u jixtiequ jirritornaw pajjiżhom se jkollhom opportunità li jmorru lura bl-għajnuna ta’ skema ta’ ripatrijazzjoni li l-Ministeru tal-Affarijiet Barranin u Ewropej qed jorganizza b’titjiriet issusidjati. “The Maltese Government is now extending the call to all foreign nationals, who either are residing or who were here on a temporary visit, and who wish to be repatriated to their home country. Il-Ministru Bartolo qal li l-iskema hi miftuħa kemm għal cittadini minn pajjiżi tal-Unjoni Ewropea, kif ukoll għal dawk minn pajjiżi oħra li jinsabu f’Malta anke dawk li ghandhom il-permess biex jahdmu f’Malta. “Individuals with or without an active work permit are also entitled for these flights” Dawn l-individwi qed jintalbu jirreġistraw l-interess tagħhom li jużaw waħda mit-titjiriet li se jsiru fil-jiem u ġimgħat li ġejjin billi japplikaw fuq il-website tal-Ministeru sal-Ħadd 19 ta’ April. Il-Ministeru qal li d-dati ta’ dawn it-titjirieti se jitħabbru aktar tard u ma’ kull booking se jintalab ħlas nominali waqt li jekk il-persuna ma tmurx għat-titjira, tintalab tħallas il-prezz kollu tat-titjira. Il-Ministru Bartolo qal li t-titjiriet kollha speċjalment dawk għal pajjiżi barra l-Unjoni Ewropea huma ssusidjati bil-kbir mill-Gvern Malti f’ġest umanitarju."
2020-04-09,COVID-19: It-€800 fix-xahar għall-ħaddiema se jibdew jitħallsu mill-ġimgħa d-dieħla,https://www.tvm.com.mt/mt/news/naraw-li-nsalvaw-l-impjiegi-tan-nies-il-ministru-silvio-schembri/,"Il-Malta Entreprise sa issa rċeviet ftit iktar 12,800 applikazzjoni mis-sidien ta’ negozji biex il-Gvern iħallas sa tmien mitt ewro fix-xahar tal-pagi tal-ħaddiema tagħhom bil-għan li ma jintilfux l-impjiegi minħabba l-pandemija tal-COVID-19. Il-Ministru tal-Ekonomija Silvio Schembri ħabbar li l-Malta Enterprise għaddejja bl-ipproċessar tal-applikazzjonijiet bl-ewwel pagmenti ser jibdew jintbagħtu mill-ġimgħa d-dieħla. 12,800 bejn azjendi u self employed minn firxa kbira ta’ attività ekonomika applikaw mal-Malta Enterprise għall-għajnuna mill-pakkett finanzjarju li tħabbar mill-Gvern bil-għan li jgħin lin-negozji u biex ma jintilfux l-impjiegi. Il-Ministru tal-Ekonomija Silvio Schembri qal l-applikazzjonijiet ikopru iżjed minn 60,000 ħaddiem li l-Gvern ser ikun qed jagħmel tajjeb għall-paga tagħhom jew għal parti minnha. “Hawnhekk qed naraw li l-ammont totali ta’ full timers li applikaw għal dan il-benefiċċju huma ta’ 52, 703 filwaqt li part timers kellek ftit aktar minn 10,000. Dan ifisser li b’dan l-investiment li qed nagħmlu bħala Gvern s’issa diġà salvajna ‘l fuq minn 62,000 impjieg.” F’konferenza virtwali, il-Ministru Schembri qal li l-pagamenti, li jkopru paga ta’ €800 fix-xahar għal ħaddiema full time u sa €500 għal ħaddiema part time, ser jibdew jintbagħtu mill-ġimgħa d-dieħla u jkopru eluf ta’ ħaddiema għax-xhur ta’ Marzu u April. “L-investiment li ser inkunu qed nagħmlu biex nissalvagwardjaw lill-ħaddiema, dawn il-jobs ser ikun qed ilaħħaq il-mitt miljun ewro f’pagi mħallsa lill-ħaddiema.” Il-Kap Eżekuttiv tal-Malta Enterprise, Kurt Farrugia, għamilha ċara li l-Aġenzija ser issus wara s-sidien tan-negozji biex tara li l-ħlasijiet jispiccaw fil-bwiet tal-ħaddiema. “Il-Malta Enterprise ser tkun qed tagħmel il-komuniazzjoni tagħha ma’ dawk il-ħaddiema kollha li ser ikunu qed jirċievu dak it-tip ta’ benefiċċju u qed nikkunsidraw bħala offiża kriminali jekk il-fondi li jkunu qed imorru għand l-employer ma jmorrux għand l-impjegat tagħhom. Il-Malta Enterprise qed tirriżerva d-dritt li l-lista t’a kumpaniji li ser ikunu qed jirċievu din l-assistenza u anke matul iż-żmien ser inkunu qed nagħmlu spot checks b’calls mal-impjegati biex nikkonfermaw li l-employer ikun għadda dawk il-flus lil employee.” Is-Sur Farrugia spjega li l-Malta Enterprise rċeviet 250 applikazzjoni ohra għall-iskema t’għajnuna ta’ teleworking. Il-Malta Enterprise rċeviet ukoll 112-il applikazzjoni għal ħlas ta’ €350 għal 2,375 ħaddiem fis-settur privat li kienu intiolati għal-leave tal-kwarantina."
2020-04-09,Carer f’dar tal-anzjani fost it-38 bil-Covid-19,https://www.tvm.com.mt/mt/news/carer-fdar-tal-anzjani-fost-it-38-bil-covid-19/,Mara ta’ 51 sena li hija carer f’dar tal-anzjani hija fost it-38 persuni kkonfermati li mardu bil-Covid-19. Il-Professur Gauci kkonfermat li l-mara ma kellha l-ebda sintomi imma ħarġet pożittiva mill-iscreening li qed isir fid-djar tal-anzjani. Hija waqfet tmur għax-xogħol.
2020-04-09,"Bir-ritratti: Il-festi l-mimmi t’għajnejh, għada kien se jilbes ta’ suldat Ruman",https://www.tvm.com.mt/mt/news/bir-ritratti-il-festi-l-mimmi-tghajnejh-ghada-kien-se-jilbes-ta-suldat-ruman/,"Bosta żgħażagħ ‘l hena tagħhom jiġru wara xi ballun jew jiġġerrew ma’ sħabhom fil-ħin liberu tagħhom. Ta’ età żgħira, dak li jkun mhux dejjem jagħmlu bih il-festi. Għal Javan Grech, żagħżugħ ta’ 16-il sena, iżda, il-festi huma l-mimmi t’għajnejh, u ta’ kull sena fil-Ġimgħa Mqaddsa jilbes f’għadd ta’ purċissjonijiet. Liema drawwa, għaddihielu missieru mindu Javan kien għadu ħalib ommu fi snienu. F’kummenti lil tvm.com.mt, Javan stqarr li kien fuq ix-xwiek biex għada jkun pupilla għall-purċissjoni tal-Birgu tal-Ġimgħa l-Kbira. F’liema purċissjoni, kellu jilbes ta’ suldat Ruman. Javan stqarr li kien daqstant ieħor bi ħġaru biex ilbieraħ jieħu sehem ukoll fil-purċissjoni s-sewda tal-Erbgħa tat-Tniebri. Mistoqsi jekk jaqtax qalbu mit-tlajja’ u l-inżul tar-rotta tal-purċissjoni, Javan qal li l-aktar li xxekklu hija l-kesħa hekk kif spiss il-kostum ftit li xejn igeddsu minħabba l-għamla fina tiegħu. Madanakollu, ġaladarba jkun qed jagħmel xi ħaġa għal qalbu, Javan qal li jagħlaq għajnejh. Fl-isfond tal-Covid-19, li sfratta saħansitra ċ-ċelebrazzjonijiet tal-Ġimgħa Mqaddsa, Javan qal li ħadha bi kbira u li l-aħbar ma niżżilhiex kif ġieb u laħaq. Qal, li l-fatt li lanqas sal-knisja ma jista’ jmur bħalissa, hija għafsa ta’ qalb għalih. Javan żied jgħid li għandu seba’ mitt sena sakemm nieħdu r-ruħ minn dan il-virus, bit-tama li sena oħra xejn ma jċaħħdu mill-festi li huma daqstant għal qalbu."
2020-04-09,Żewġ nisa tqal pożittivi għall-Coronavirus,https://www.tvm.com.mt/mt/news/zewg-nisa-tqal-pozittivi-ghall-coronavirus/,"Żewġ nisa tqal ta’ 38 u 31 sena li daħlu l-Isptar biex iwelldu tarbija rriżultaw pożittiv għall-imxija Coronavirus. Waqt konferenza tal-aħbarijiet, is-Supretendent tas-Saħħa Pubblika, Charmaine Gauci qalet li dawn iż-żewġ nisa għamlu test ta’ rutina hekk kif idaħħlu l-isptar u rriżulta li għandhom il-virus. Iż-żewġ nisa huma fost it-38 persuna li rriżultaw fil-pożittiv għall-COVID-19 fl-aħħar sigħat."
2020-04-09,Ħaddiem f’Piscopo ta’ Raħal Ġdid pożittiv għall-COVID-19,https://www.tvm.com.mt/mt/news/haddiem-fpiscopo-cash-and-carry-pozittiv-ghall-covid-19/,"Ħaddiem fil-ħanut ta’ Piscopo ta’ Raħl Ġdid ħareġ pożittiv għall-Coronavirus. Huwa ħadem l-aħħar fis-6 ta’ April F’konferenza tal-aħbarijiet, is-Supretendent tas-Saħħa, il-Professur Charmaine Gauci qalet li dawk il-persuni li marru fil-ħanut Piscopo ta’ Raħal Ġdid għandhom joqogħdu attenti għal xi tip ta’ sintomi. Min iħoss xi sintomu għandu jċempel 111. Hija spjegat li l-awtoritajiet tas-saħħa tkellmu mas-sid tal-istabbiliment sabiex jittieħdu l-prekawzjonijiet meħtieġa fosthom li l-post jiġi fumigat."
2020-04-09,38 każ ġdid ta’ COVID-19 f’Malta,https://www.tvm.com.mt/mt/news/38-kaz-gdid-ta-covid-19-fmalta/,"Illum ġew ikkonfermati 38 każ ġdid ta’ Covid-19 f’Malta. Dan tħabbar mis-Supretendent tas-Saħħa Charmaine Gauci, waqt il-konferenza tal-aħbarijiet tal-lum. B’kollox issa l-każijiet telgħu għal 337. Hija qalet li lbieraħ saru 1,018 swabs, li minnhom irriżultaw dawn il-każijiet il-ġodda. Il-Professur Charmaine Gauci qalet li jidher li bdejna l-bidu tal-kurva fejn illum ġew ikkonfermati 25 nisa bil-Coronavirus fosthom tifla ta’ 4 snin u mara tqila u 13-il raġel fosthom tifel. Ħafna mir-riżultati ħarġu matul il-lejl u se jsiru l-investigazzjonijiet u contact tracing fejn għad hemm bżonn. Fost l-infettati bi trasmissjoni lokali kkonfermati llum hemm Maltija ta’ 41 sena li wriet sintomi ta’ diarrhea, griżmejn u sogħla. Hija ma kinetx qed tmur ix-xogħol u għalhekk mhemmx riskju ta’ tixrid fuq il-post tax-xogħol. Raġel ta’ 40 sena wkoll ħareġ pożittiv  għall-virus minn kuntatt ta’ każ ieħor ta’ qabel. Tfajla ta’ 17-il sena wkoll ttestjat pożittiva għall-virus wara li bdiet turi sintomi ta’ uġigħ ta’ ras, għejja u din kienet minn kuntatt ta’ każ ieħor. Maltija ta’ 27 sena ppreżentat ruħha b’ġriżmejha u deni. Hija ma kinetx qed taħdem l-għaliex kienet qed taħdem bit-telework. Barrani ta’ 28 sena residenti fil komunità għad qed jiġi investigat il-każ tiegħu iżda mmarka pożittiv għall-virus. Maltija ta’ 29 sena ta’ kumpanija privata tal-healthcare li bdiet bis-sintomi ta’ sogħla u contact tracing fuq il-post tax-xogħol. Maltija ta’ 20 sena tinsab infettat bil-Coronavirus kienet kuntatt ta’ każ ieħor. Maltija ta’ 68 sena rrappurtat ġriżmejn u uġigħ ta’ ras. Hija kienet taħdem f’kumpanija privata. Dwar dan il-każ qed isir contact tracing. Fuq il-post tax-xogħol qed isir ffumigazzjoni. Maltija ta’ 45 sena ħarġet bis-sintomi ta’ sogħla u allura qed isir contact tracing mal-familja. Malti ta’ 39 sena jinsab infettat bil-coronavirus u qed isir contact tracing tal-familja tiegħu. Maltija ta’ 35 sena bdiet b’uġigħ ta’ ras, waqfet ittiegħem tajjeb u kellha mnieħer iqattar. Persuna fil-familja tagħha tinsab sintomatika u għalhekk se jsirilha t-test ukoll. Malti ta’ 31 sena beda b’diarrhea u sogħla. Huwa jaħdem f’Piscopo Cash and Carry ta’ Raħal Ġdid. Il-Professur Gauci qalet li min mar jixtri fis-6 t’April f’dan il-post u dam ġewwa jrid jiċċekkja għas-sintomi u jċempel il-111 għall-għajnuna. L-awtoritajiet qegħdin f’kuntatt mal-istabbiliment biex isir l-iffumigazzjoni li hemm bżonn. Fost l-infettati hemm ukoll tifla Maltija ta’ 4 snin li bdiet bid-diarrhea. Mara Maltija ta’ 39 sena bdiet bis-sintomi u qed isir contact tracing fuq il-post tax-xogħol tagħha. Malti ta’ 19-il sena li jaħdem mal-kumpanija Scan, ippreżenta ruħu b’sintomi ta’ diarrhea, qtugħ ta’ nifs – jahdem ma’ Scan. Qed isir l-iffumigazzjoni li hemm bżonn fil-kumpanija. Maltija ta’ 22 sena bdiet bis-sintomi b’ġrizmejn u deni. Hija ma kinetx iqed tmur għax-xogħol u qed isir contact tracing dwar dan il-każ. Zewġ nisa Maltin ta’ 68 u 38 sena wkoll ħarġu pożittivi għall-coronavirus. Il-mara ta’ 38 sena ħarġet pożittiva meta daħlet biex twelled u ma kinetx qed tippreżenta l-ebda sintomi. Healthcareworker ukoll ħarġet bis-sintomi uġigħ ta’ ras u konġestjoni fl-imnieħer. Qed isir il-contact tracing ma’ pazjenti u kollegi. Maltija ta’ 30 sena u tqila kellha bżonn tidħol l-isptar u fir-routine screening ħarġet li pożittiva. Dwar dan il-każ qed isir contact tracing. Maltija ta’ 67 sena ħasset uġigħ f’sidiriha u kellha bżonn tidħol għall-operazzjoni ġiet ittestjata għall-virus u ħarġet pożittiva. Maltija oħra tinsab bil-coronavirus. Mara ta’ 51 sena li hija carer f’old people’s home ma kellha l-ebda sintomi imma ħarġet pożittiva mill-iscreening tal-carers. Issa hija waqfet taħdem. Malti b’diversi kundizzjonijiet kroniċi minn Għawdex  ħareġ bis-sintomi tal-Covid-19 u jinsab pożittiv għall-virus. Persuni oħrajn li għandhom il-Coronavirus għadhom qed jiġu investigati fid-dettall. Dawn huma; Malti ta’ 32 sena barrani ta’ 27 Maltija ta’ 50 sena barrani ta’ 50 sena Maltija ta’ 44 sena Malti ta’ 48 sena raġel ta’ 52 sena barrani li jgħix Malta ta’ 29 sena Maltija ta’ 39 sena mara ta’ 24 sena raġel ta’ 75 sena u tifel"
2020-04-09,Il-GTA tappella biex ma jittieħdux deċiżjonijiet mgħaġġla dwar il-ħaddiema tal-Air Malta,https://www.tvm.com.mt/mt/news/il-gta-tappella-biex-ma-jittiehdux-decizjonijiet-mghaggla-dwar-il-haddiema-tal-air-malta/,"Il-Gozo Tourism Authority qed tappella biex ma jittieħdux deċiżjonijiet mgħaġġla f’dak li għandu x’jaqsam mal-aħbar li jaf jitnaqqsu l-ħaddiema tal-Air Malta fid-dawl tas-sitwazzjoni tal-Covid-19. Filwaqt li tifhem il-preokkupazzjonijiet tal-kumpanija u d-dritt tal-unions li jiddefendu lill-membri tagħhom, il-GTA qalet li kwalunkwe deċiżjonijiet li jittieħdu għandhom isiru bi ħsieb. L-Assoċjazzjoni fakkret li l-bdoti u l-ekwipaġġ għandhom rwol ewlieni f’dak li għandu x’jaqsam mat-turiżmu f’pajjiżna filwaqt li tittama li jintlaħaq qbil għall-benefiċċju ta’ kulħadd. Ara wkoll: L-Air Malta kostretta tnaqqas ħaddiema jekk ma jaċċettawx tnaqqis fil-paga "
2020-04-09,Fin-12:30 – Is-Supretendent għas-Saħħa Pubblika se tindirizza konferenza stampa dwar il-Covid-19 f’Malta,https://www.tvm.com.mt/mt/news/fin-1230-is-supretendent-ghas-sahha-pubblika-se-tindirizza-konferenza-stampa-dwar-il-covid-19-fmalta/,"Is-Supretendent tas-Saħħa Pubblika, il-Professur Charmaine Gauci se tkun qed tindirizza konferenza tal-aħbarijiet fin-12.30pm. Hi mistennija tagħti l-aħħar aġġornamenti tal-COVID-19 f’pajjiżna. Il-konferenza se tixxandar live fuq TVM, tvm.com.mt u fuq Facebook."
2020-04-09,‘L-Unjoni Ewropea għandha taġixxi biex tgħin pajjiżi fost l-agħar milquta bil-Coronavirus’ – il-Prim Ministru Taljan,https://www.tvm.com.mt/mt/news/l-unjoni-ewropea-ghandha-tagixxi-biex-tghin-pajjizi-fost-l-aghar-milquta-bil-coronavirus-il-prim-ministru-taljan/,"Il-Prim Ministru Taljan qal li l-Unjoni Ewropea qed tirriskja li tfalli bħala proġett fil-kriżi tal-Coronavirus. Giuseppe Conte qal li l-Unjoni Ewropea għandha taġixxi b’mod adegwat u kordinat biex tgħin pajjiżi fost l-agħar milquta mill-imxija tal-virus. F’intervista mal-BBC, il-Prim Ministru Conte qal l-Unjoni Ewropea trid taffaċċja l-isfida desrkittra minnu bħala l-ikbar test sa mit-Tieni Gwerra Dinjija. Il-pandemija fl-Italja fl-aħħar ġimgħa ħasdet il-ħajja ta’ sbatax-il elf persuna. Fl-aħħar jiem bdiet tieħu r-ruħ meta għar-raba’ ġurnata konsekuttiva l-għadd tal-mejta kompla jonqos. Madwar id-dinja hawn iktar minn miljun u ħames mitt elf persuna infettati bil-Coronavirus. Ilbieraħ ġurnata sewda għar-Renju Unit. Rekord ta’ 938 persuna mejta bil-virus. Il-Prim Boris Johnson għadu fit-Taqsima għall-Kura Intensiva iżda l-kundizzjoni tiegħu qed tmur għall-aħjar."
2020-04-09,It-tieni vittma ta’ Coronavirus f’Malta – anzjan ta’ 79 sena,https://www.tvm.com.mt/mt/news/it-tieni-vittma-ta-coronavirus-fmalta-anzjan-ta-79-sena/,Anzjan ta’ 79 sena tilef ħajtu kawza tal-Coronavirus. Huwa kien qed jingħata l-kura fl-isptar Karen Grech u kellu diversi kumplikazzjonijiet ta’ saħħa. L-anzjan ġie ttestjat għal-Covid-19 fis-6 ta’ April wara li żviluppalu d-deni u nstab pożittiv. L-anzjan miet fl-Isptar Karen Grech matul il-lejl. 
2020-04-09,Il-maħżen tal-Valyou fin-Naxxar iffumigat wara li ħaddiem ħareġ bil-Coronavirus,https://www.tvm.com.mt/mt/news/il-mahzen-tal-valyou-fin-naxxar-iffumigat-wara-li-haddiem-hareg-bil-coronavirus/,"Il-maħżen tal-Valyou fin-Naxxar ġie ffumigat nhar it-Tnejn li għadda, wara li ġie kkonfermat li wieħed mill-ħaddiema tal-maħzen, irrizulta pożittiv għal COVID-19. Danq alitu fi stqarrija l-kumpanija li qalet ħadet il-miżuri kollha biex tiżgura s-saħħa tal-ħaddiema u l-klijenti tagħha, taħt id-direzzjoni tal-Ministeru tas-Saħħa, li taw parir li l-ħanut jista’ jibqa’ jopera wara li ttiehdu dawn il-mizuri ta’ sanità. Il-kumpanija qalet ukoll li dan il-proċess ta’ sanitizzazzjoni ġie ċċertifikat ukoll minn kumpanija professjonali f’dan il-qasam. Il-ħaddiem infettat mill-Coronavirus kien storekeeper u ma kellu l-ebda kuntatt mal-klijenti. Kollegi tiegħu fil-maħżen, li kellhom kuntatt dirett ma’ dan l-istess storekeeper, ingħataw kwarantina obbligatorja. Fl-istess waqt, il-kumpaniji kollha li magħhom kellu kuntatt riċenti, ġew avżati b’dan il-każ, kif issuggerixxu l-awtoritajiet lokali. Kemm il-maħżen kif ukoll is-supermarket innifsu ġew iffumigati, minkejja li l-ħaddiem ma kienx daħal fis-supermarket, peress li dan kien jaħdem biss fil-maħżen. Il-ħaddiem affettwat ma wera l-ebda sintomi jew deni li tipikament huma assoċċjati mal-virus. Huwa ma daħalx għax-xogħol nhar il-Ħadd li għadda minħabba uġiegħ fl-istonku, u wara ġie identifikat bħala każ pożittiv; u minn dak in-nhar ma daħalx għax-xogħol. Ix-xahar li għadda, il-kumpanija ħarġet b’numru ta’ miżuri b’reazzjoni għal COVID-19, fosthom li tiċċekkja t-temperatura tal-ħaddiema qabel jidħlu għax-xogħol."
2020-04-09,Jitwaqqfu temporanjament il-viżti fl-Isptar Mater Dei,https://www.tvm.com.mt/mt/news/jitwaqqfu-temporanjament-il-vizti-fl-isptar-mater-dei/,"Is-saħħa u s-sigurtà tal-pazjenti huma prijorità ewlenija fl-Isptar Mater Dei u bħala parti mill-miżuri li qed jittieħdu għall-prevenzjoni u l-kontroll kontra COVID-19, qed jitwaqqfu temporanjament il-viżitaturi. Dawn ir-restrizzjonijiet jistgħu jkunu diffiċli kemm għall-pazjent kif ukoll ghall-maħbubin tagħhom, iżda l-Isptar Mater Dei qed jieħu dawn il-passi meħtieġa sabiex jipproteġi lill-pazjenti u lill-ħaddiema tiegħu. Din il-miżura hija temporanja u qed isir sabiex tiġi salvagwardjata s-saħħa tal-pazjenti tagħna. Din il-mizura ma tapplikax meta żżur tfal u f’sitwazzjonijiet oħra straordinarji. F’dawn is-sitwazzjonijiet, l-istaff ser ikun qiegħed jinforma lill-qraba skont il-ħtiega."
2020-04-09,2 ħaddiema tal-kumpanija Scan bil-Coronavirus,https://www.tvm.com.mt/mt/news/2-haddiema-tal-kumpanija-scan-bil-coronavirus/,"Fi stqarrija, il-kumpanija Scan ħabbret li 2 mill-ħaddiema tagħha ttestjaw pożittivi għall-Coronavirus. Minkejja l-miżuri u l-prekawzjonijiet kollha li ħadet il-kumpanija, xorta waħda feġġ il-virus fejn 2 mill-ħaddiema tagħha spiċċaw mardu bil-virus. Għalhekk, il-kumpanija ddeċidiet li tagħlaq u twaqqaf l-operat tagħha anke dak ta’ deliveries u servizzi. Ħwienet li jbiegħu oġġetti marbuta mat-teknoloġija kienu elenkati mill-awtoritajiet fost dawk il-ħwienet li għandhom jibqgħu miftuħin għall-pubbliku.  "
2020-04-08,11-il persuna jfiqu mill-Coronavirus – imfejqa b’kollox 16-il pazjent,https://www.tvm.com.mt/mt/news/11-il-persuna-jfiqu-mill-coronavirus-imfejqa-bkollox-16-il-pazjent/,"Id-Deputat Prim Ministru u Ministru għas-Saħħa, Chris Fearne, ħabbar li fiequ 11-il persuna mill-Coronavirus. Waqt il-programm DISSETT fuq Television Malta, id-Deputat Prim Ministru qal li b’hekk l-ammont ta’ persuni mfejqa tela’ għal 16. Dr Fearne qal li dawn il-persuni se jinżammu kwarantina bħala prekawzjoni biex ikun assigurat li fiequ għalkollox mill-Covid-19. Il-Ministru Fearne qal li hemm mill-inqas żewġ pazjenti oħra li qegħdin f’sitwazzjoni serja fit-Taqsima tal-Kura Intensiva fl-Isptar Mater Dei.  "
2020-04-08,IVF: Estensjoni ta’ 6 xhur għal dawk li jinsabu fl-età massima,https://www.tvm.com.mt/mt/news/ivf-estensjoni-ta-6-xhur-ghal-dawk-li-jinsabu-fl-eta-massima/,"Il-proċeduri għall-IVF jinsabu ffriżati għal kollox kawża tal-COVID19. Il-kap tal-awtoritàa għall-protezzjoni tal-embrijun qalet li ttieħdu miżuri biex dawk li jinsabu fl-età massima li fiha jistgħu jinqabdu tqal bl-IVF, jingħataw estensjoni ta’ sitt xhur. Is-servizzi tal-IVF li jingħataw minn Mater Dei u minn kliniċi privati twaqqfu temporanjament fid-dawl tal-imxija tal-Covid-19. Il-kap tal-awtorità għall-protezzjoni tal-embrijun, Simone Attard, qalet lil Television Malta li l-awtorità mxiet b’galbu biex ma tkomplix toħloq tbatija emozzjonali fuq min kien beda l-proċeduri. “Min kien beda fi proċess fejn stajna nagħmlu oside picking, iġifieri nigbru l-bajd tal-mara, dawk il-proċessi tkomplew kollha. L-aħħar proċess sar fl-ewwel ta’ April. Li ma bdejniehx hu proċessi ġodda. Kull min kellu proċess li kien beda, sar il-proċess u ġew iffriżati l-gameti u l-embrijuni u kif jgħaddi COVID19 il-proċess jitkompla,” qalet Simone Attard. Is-Sinjura Attard qalet li l-awtorità tirrikonoxxi li dan hu żmien diffiċli għal dawk li kienu għaddejjin mill-proċess tal-IVF. Żiedet li fost oħrajn estendiet iż-żmien għan-nisa li sal-aħħar tas-sena jagħlqu 43 sena biex xorta jkunu jistgħu jagħmlu l-IVF. Dawk in-nisa li sal-aħħar ta’ Diċembru għandhom l-età massima, estendejna b’sitt xhur oħra, biex wara li tgħaddi l-COVID 19, dawn jagħmlu l-proċedura u ma jkunux tilfu ċ-ċans li jista’ jkollhom tfal fil-futur. Il-Kap tal-awtorità qalet li qed joffru servizzi ta’ counselling lill-koppji b’linja tat-telefon apposta – 25951650 jew 25951651. Ara wkoll: Jieqaf is-servizz tal-IVF – min kien beda ċ-ċiklu ffriżawlu l-embrijuni "
2020-04-08,Covid-19: Id-Deputat PM jitkellem dwar l-aħħar żviluppi – illejla f’Dissett,https://www.tvm.com.mt/mt/news/covid-19-id-deputat-pm-jitkellem-dwar-l-ahhar-zviluppi-illejla-fdissett/,"Edizzjoni tal-programm DISSETT se tixxandar wara l-bulettin tal-aħbarijiet tat-8.00pm fuq TVM. Dirett mill-istudios ta’ Television Malta: id-Deputat Prim Ministru u Ministru tas-Saħħa Chris Fearne, u diversi professjonisti mill-Isptar Mater Dei fosthom uħud li qegħdin jikkuraw pazjenti bil-COVID-19. Ukoll intervista esklussiva ma’ żagħżugħa li għandha l-virus."
2020-04-08,Kif qed tgħix dan iż-żmien? Żomm djarju u għaddieh lill-Arkivju Nazzjonali,https://www.tvm.com.mt/mt/news/kif-qed-tghix-dan-iz-zmien-zomm-djarju-u-ghaddieh-lill-arkivju-nazzjonali/,"Kull persuna għandha storja x’tirrakkonta. F’pandemija bħal dik li qed ngħixu, kulħadd jintlaqat b’mod jew b’ieħor u kulħadd għandu il-perspettiva tiegħu. M’hemmx dubju li l-COVID19 se tħalli timbru fis-socjetà u fil-kotba tal-istorja bħal ġrajjiet oħra medici fosthom l-episodji tal-pesta, l-influwenza Spanjola u d-deni irqiq li kien prevalenti f’Malta fis-seklu l-ieħor. L-Arkivji Nazzjonali qed jistieden lil pubbliku biex permzz ta’ djarju jikteb l-esperjenza u r-rakkonti tiegħu tal-pandemija li tkun parti mill-istorja tan-nies. L-arkivista ewlieni Charles Farrugia qal li din l-istedina hija biex fl-istorja tinkiteb ukoll min għajnejn in-nies u mhux biss minn dak li sar mill-awtoritajiet f’din il-kriżi medika. “L-idea hi li kemm jistà jkun f’dawn il mumenti li għaddejjin minnhom naqbdu l-emozzjonijiet tan-nies, li għaddej minnu il-poplu hemm barra u niddokumentawh,” qal l-arkivista ewlieni Charles Farrugia. Dr Farrugia qal li l-istil ta’ kif isir dan id-djarju hu f’idejn l-individwu, iżda ħeġġeġ biex dan ikun fih anke ritratti u esperjenzi personali. “Per eżempju kif qed tiġi aġġustata il-ħajja ta’ dak li jkun. Għandek nies li kienu jaħdmu li mhux jaħdmu, għandek nies li bidlu l-operat ta’ kif jaħdmu, għalliema li filli kienu qed jgħallmu fil-klassi u f’daqqa waħda kellhom jaġġustaw biex jgħallmu b’mod virtwali. Dawn it-tibdiliet, li uħud jistgħu jkunu pożittivi, pero kien hemm stress fuq in-nies, nixtiequ li joħorġu fil-kitbiet ta’ dak li jkun,” kompla Dr Farrugia. Meta igelbu s-snin, dawn id-djarji spejga Dr Farrugia ikun fonti ta’ informazzjoni għar-riċerkaturi u għall-istorja medika u soċjali tal-poplu Malti waqt din il-pandemija."
2020-04-08,Nuqqas ta’ qbil fl-Unjoni Ewropea għall-pakkett ta’ għajnuna lill-pajjiżi l-iktar milquta,https://www.tvm.com.mt/mt/news/nuqqas-ta-qbil-fl-unjoni-ewropea-ghall-pakkett-ta-ghajnuna-lill-pajjizi-l-iktar-milquta/,"Sittax-il siegħa ta’ taħditiet bejn il-mexxejja Ewropej ma kinux biżżejjed biex jintlaħaq ftehim dwar pakkett ta’ għajnuna għall-pajjiżi tan-naħa ta’ isfel tal-Ewropa l-iktar milquta mill-Coronavirus. Il-Bank Ċentrali Ewropew qed jistma li l-pajjiżi Ewropej għandhom bżonn triljun u nofs ewro biex jegħlbu din il-kriżi. Il-Ministri tal-Finanzi Ewropej kienu qrib li jilħqu ftehim iżda sfaxxa kollox wara li nqala’ battibek bejn l-Italja u l-Olanda dwar kif għandu jitħaddem il-fond tal-għajnuna. Il-pandemija tal-Coronavirus kixfet il-qasmiet fondi fl-Ewropa, bl-Italja u Spanja jakkużaw lill-Ġermanja u lill-Olanda li mhux jagħmlu biżżejjed f’din il-gwerra inviżibbli. It-taħditiet jissuktaw għada. Intant, il-Kummissjoni Ewropea talbet biex l-istati membri jestendu r-restrizzjonijiet għal ivvjaġġar mhux essenzjali lejn l-Unjoni Ewropea sal-15 ta’ Mejju. Il-Kummissjoni qalet li l-miżuri biex titrażżan l-imxija tal-Coronavirus jridu iktar minn 30 ġurnata biex ikunu effettivi."
2020-04-08,L-anzjani f’sala Sant’ Anna fl-isptar t’Għawdex se jinħarġu għal nofs April,https://www.tvm.com.mt/mt/news/l-anzjani-minn-sala-sant-anna-fl-isptar-tghawdex-se-jinhargu-ghal-nofs-april/,"Id-Deputat Prim Ministru u Ministru għas-Saħħa Chris Fearne qal li l-anzjani li jinsabu f’Sala Sant’ Anna fl-Isptar Ġenerali t’Għawdex se jiġu trasferiti band’ oħra. Dan intqal bi tweġiba għal mistoqsija ta’ TVM, wara li tħabbret il-mewt ta’ anzjana marida bil-Covid-19 li kienet qed tingħata kura fl-isptar t’Għawdex Dr Fearne qal li saru arranġamenti ma’ Steward Heathcare u mal-Ministeru għal Għawdex biex ikun hemm lukanda fir-Rabat li tinbidel f’dar tal-anzjani. Qal li t-trasferiment tal-anzjani mistenni jseħħ lejn nofs April. Ara wkoll: Anzjana f’Għawdex hija l-ewwel persuna li mietet wara li qabditha l-Covid-19 "
2020-04-08,Anzjana f’Għawdex hija l-ewwel persuna li mietet wara li qabditha l-Covid-19,https://www.tvm.com.mt/mt/news/anzjana-fghawdex-hija-l-ewwel-persuna-li-mietet-wara-li-qabditha-l-covid-19/,"Mara ta’ 92 sena li kienet tgħix f’Għawdex hija l-ewwel persuna li mietet wara li ġiet ittestjata pożittiva tal-Covid-19. L-anzjana ttestjat pożittiva għall-Covid-19 meta kienet rikoverata f’sala tal-isptar Ġenerali t’Għawdex. Waqt konferenza stampa, id-Deputat Prim Ministru Chris Feane qal li din kienet tbati b’kundizzjonijiet tal-kliewi, dijabete u mard tal-qalb. Filwaqt li ta l-kondoljanzi tiegħu lill-familja, Dr Fearne qal li sfortunatament din mhux se tkun l-aħħar mewt. Huwa wissa n-nies li l-ġabriet f’dan iż-żmien tal-Għid, anki bejn membri tal-familja ġo għelieqi u widien, għandu jkun evitat. Appella biex din is-sena għall-festi tal-Għid ma niltaqgħux lanqas ġewwa għaliex ġabriet ta’ ħafna nies flimkien jista’ jkollhom konsegwenzi daqs li kieku jsiru barra, għaliex ħafna nies flimkien, jistgħu ikomplu jxerrdu l-mikrobi. Id-Deputat Prim Ministru qal li l-awtoritajiet tas-saħħa qed jagħmlu l-massimu tagħhom biex jagħtu l-kura lil kull min għandu bżonn il-kura fil-pajjiż. Qal li jridu li jekk ikun hemm imwiet iseħħu mhux għax ma stajniex inlaħħqu biex nagħtu l-kura, imma għax il-mikrobu huwa kiefer wisq. Il-konferenza kienet indirizzata wkoll mis-Supretendent tas-Saħħa Charmaine Gauci, li qalet li dan huwa mument ta’ dieqa għaliha u għall-kollegi tagħha fil-qasam tas-saħħa, u tenniet l-appelli li saru mid-Deputat Prim Ministru. Aktar tard fi stqarrija, il-Kap tal-Oppożizzjoni u tal-Partit Nazzjonalista Adrian Delia, b’mod personali u f’isem il-Partit Nazzjonalista, esprima n-niket għall-aħbar tal-mewt marbuta mal-pandemija COVID-19. Il-Partit Nazzjonalista estenda l-kondoljanzi sinċieri u profondi tiegħu lill-qraba ta’ din il-vittma. Aktar minn qatt qabel, kompliet l-istqarrija, irridu wkoll nesprimu l-akbar solidarjetà bejnitna bħala poplu wieħed u ntennu bla riżerva l-appell tagħna lill-poplu kollu li jsegwi d-direttivi u rakkomandazzjoni kollha li jsiru mill-awtoritajiet tas-saħħa. Ara wkoll: L-anzjani f’sala Sant’ Anna fl-isptar t’Għawdex se jinħarġu għal nofs April "
2020-04-08,DALWAQT: Id-Deputat Prim Ministru jindirizza konferenza stampa,https://www.tvm.com.mt/mt/news/dalwaqt-id-deputat-prim-ministru-jindirizza-konferenza-stampa/,"Iktar tard illejla d-Deputat Prim Ministru Chris Fearne mistenni jindirizza konferenza stampa. Huwa mifhum li l-konferenza qed tissejjaħ fid-dawl tal-ewwel mewt f’Malta ta’ persuna infettata bil-Covid-19. TVM infurmat li l-vittma hija mara ta’ 92 sena li kienet tgħix f’dar tal-anzjani f’Għawdex. Il-konferenza skedata għall-ħabta tat-7.45pm u se tixxandar dirett fuq TVM, tvm.com.mt, il-paġna ta’ Facebook ta’ Television Malta, u Radju Malta."
2020-04-08,Spanja tirreġistra żieda fl-għadd tal-imwiet,https://www.tvm.com.mt/mt/news/spanja-tirregistra-zieda-fl-ghadd-tal-imwiet/,"Għat-tieni ġurnata infila, Spanja rreġistrat żieda fl-għadd ta’ mwiet. Fl-aħħar 24 siegħa, mietu total ta’ 757 persuna bil-Coronavirus. L-ammont ta’ mwiet fi Spanja issa huwa ta’ 14,555. Bejn ilbieraħ u llum, instabu 1,680 każ ġdid ta’ Covid-19. Fi Franza, iktar minn 10,000 persuna mietu bil-Covid-19 fosthom 820 persuna fid-djar tal-anzjani. Fl-aħħar 24 siegħa, mietu 607 persuni bil-virus. L-awtoritajiet tas-saħħa Franċiżi qed jgħidu li l-epidemija se tkompli tiżdied bl-għadd tal-imwiet ma’ kull ġurnata għadhom qed jiżdiedu.  "
2020-04-08,Rekord ta’ mwiet fi sptarijiet fir-Renju Unit: 938 f’ġurnata,https://www.tvm.com.mt/mt/news/rekord-ta-imwiet-fi-sptarijiet-fir-renju-unit-938-fgurnata/,"Ir-Renju Unit għarkupptejh. Rekord ta’ 938 persuna tilfu ħajjithom f’jum wieħed bil-Covid-19. L-għadd tal-mejta issa tela’ għal 7,097 persuna. L-awtoritajiet tas-saħħa Ingliżi qed jgħidu li għalkemm il-każijiet qed jiżdiedu, is-sitwazzjoni qiegħda taħt kontroll. Is-Sindku ta’ Londra Sadiq Khan qal li r-Renju Unit għadu ‘l bogħod milli jwaqqaf il-lockdown. Intant, il-Prim Ministru, Boris Johnson, qatta’ t-tielet jum fit-Taqsima għall-Kura Intensiva. It-tobba qalu li Johnson qed jirrispondi tajjeb għall-kura. Kelliem għal Downing Street qal li l-kundizzjoni ta’ saħħtu qed tmur għall-aħjar u Johnson se jibqa’ jiġi segwit mill-qrib mit-tobba."
2020-04-08,L-Air Malta kostretta tnaqqas ħaddiema jekk ma jaċċettawx tnaqqis fil-paga,https://www.tvm.com.mt/mt/news/l-air-malta-trid-tnaqqas-250-haddiem-bejn-bdoti-u-cabin-crew/,"L-Air Malta għarrfet lid-Dipartiment tar-Relazzjonijiet industrijali u l-impjiegi li fid-dawl li kellha twaqqaf it-titjiriet se jkollha tnaqqis drastikament in-numru ta’ ħaddiema, wara li baqa’ ma ntlaħaqx qbil mal-unions tagħhom għal salarji mnaqqsa. F’dawn iċ-ċirkustanzi, il-linja nazzjonali qalet li mhux se jkollha triq oħra ħlief li tkeċċi għadd ta’ ħaddiema fosthom bdoti u membri tal-cabin crew. Minħabba li fl-aħħar ġimgħat l-Air Malta spiċċat b’inqas minn żewġ titjiriet kuljum, minflok il-medja ta’ 20, it-Tlieta filgħaxija l-linja nazzjonali għarfet lid-Dipartiment tar-Relazzjonijiet Industrijali u l-Impjiegi li minħabba s-sitwazzjoni bla preċedent li ġabet il-pandemija Covid-19 u wara konsultazzjoni inkonklussiva mal-Union, se jkollha ittemm l-kuntratt ta’ numru ta’ ħaddiema. Il-ħaddiema li għandhom kuntratt fiss kienu infurmati li l-impieg tagħhom mhux se jkun estiż wara li jiskadi, fosthom 145 li l-ftehim kollettiv tagħhom ġie ffirmat mal-Union tal-Cabin Crews. L-Air Malta qalet li ma dawn, jeħtieġ tneħħi kważi 250 ħaddiema ieħor – 108 bdoti u 139 membru tal-ekwipaġġ. Il-kumpanija qalet li l-ammonti ta’ ħaddiema li se jinżammu se jkunu biżżejjed biex tkun tista’ tibqa topera fis-sitwazzjoni preżenti li fi kliem il-kumpanija mistennija ttul ix-xhur. Fi stqarrija, il-linja nazzjonali tal-ajru qalet li offriet lill-unions li jirrapreżentaw lis-setturi differenti ta’ ħaddiema fi ħdanha, biex jaqblu fuq ħlas bażiku massimu ta’ 1200 ewro fix-xahar. Intqal li b’din il-paga, l-ebda impjegat ma kien se jitneħħa, inkluż dawk li għandhom kuntratt definit. Il-kap Eżekuttiv tal-Air Malta, il-kaptan Clifford Chetchuti, qal li l-unions rabtu id il-kumpanija. “Filwaqt li l-kumpanija waslet ghal ftehim fuq pakkett socjali ma’ settur wiesa ta’ ħaddiema, ninsabu ddiżappuntati li l-union tal-piloti u tal-cabin crew ma fehmux biżżejjed il-problema li għaddejja minnha l-kumpanija bħal kull airline oħra fid-dinja u ma aċċettawx il-proposti tagħna biex il-kumpanija tkun tista’ ssalva dan il-maltemp li mistenni jdum ftit xhur mhux ħażin. Għalhekk minħabba dan in-nuqqas ta’ kooperazzjoni ma kellna l-ebda triq oħra ħlief li ninfurmaw lid-direttur tax-xogħol li l-kumpanija għandha l-intenzjoni li twaqqaf l-impjieg tal-piloti u cabin crew f’dawn iċ-ċirkostanzi straordinarji,” qal Clifford Chetchuti. Fl-ittra, ntqal li l-kumpanija ser tnaqqas il-ħaddiema kif tipprovdi l-liġi tar-relazzjonijiet industrijali li “min daħal l-aħħar, jiġi ssensjat l-ewwel’ u li l-ħaddiema affettwati se jiġu kkumpensati skont il-liġi. L-Air Malta pproponiet li l-ewwel laqgħa ta’ konsultazzjoni ssir għada filgħodu. F’ittra lill-membri tagħha, il-Union tal-Cabin Crew qalet li f’dawn l-aħħar jiem kienet involuta f’negozjati mal-Air Malta u wara l-ittra li l-kumpanija bagħtet lid-Dipartiment tar-Relazzjonijiet Industrijali, qed tipproponi li s-Sibt li ġej jittieħed vot fost il-membri fuq numru ta’ kontro-proposti fosthom li l-cabin crew b’kuntratt definit jaċċettaw salarju bażiku sa massimu ta’ €1,200 fix-xahar. Ġie rrappurtat ukoll li 108 piloti tal-Air Malta minn total ta’ 134 se jiġu ssensjati wara li l-Assoċjazzjoni tal-Piloti, l-ALPA, rrifjutat tnaqqis fis-salarju bażiku għal €1,200 fix-xahar minħabba li l-ajruplani mhux qed itiru. L-Air Malta qalet li l-Assoċjazzjoni tal-Inġiniera tal-Ajru aċċettaw l-offerta ta’ salarju bażiku ta’ €1,200 fix-xahar wara vot li ġie approvat minn madwar 90 fil-mija tal-membri tal-union. Fi stqarrija, l-assoċazzjoni tal-bdoti, l-ALPA, qalet li hi qatt ma rrifjutat il-proposta li tressqet quddiema u l-membri tagħha lesti li jerfgħu il-piż wara li jkun żgurat li sar proċess ta’ konsultazzjoni effettiva. L-assoċazzjoni qalet ukoll li il-kap eżekuttiv tal-Air Malta għandu jkun trasparenti dwar il-paga tiegħu u x’se jnaqqas minnha u mill-benefiċċji li għandu kif għandu jagħmel il-bqija tat-tmexxija."
2020-04-08,X’għażliet għandek jekk ilħaqt ibbukkjajt pakkett ta’ vjaġġar għas-sajf?,https://www.tvm.com.mt/mt/news/xghazliet-ghandek-jekk-ilhaqt-ibbukkjajt-pakkett-ta-vjaggar-ghas-sajf/,"Filwaqt li x-xahar li għadda l-awtorità għall-kompetizzjoni u l-affarijiet tal-konsumatur (MCCAA) iċċarat id-drittijiet ta’ dawk li kellhom vjaġġ ibbukkjat sal-aħħar ta’ Mejju, oħrajn li ħallsu għal vjaġġ wara din id-data nqabdu f’limbu. TVM infurmat li xi aġenziji tal-ivjaġġar għażlu li fiċ-ċirkostanzi preżenti jissospendu l-pagamenti fuq il-vjaġġi skedati għas-sajf li ġej, waqt li aġenziji oħra baqgħu jitolbu l-pagamenti lill-klijenti xorta waħda, anki jekk huwa improbabbli li l-vjaġġ iseħħ. Mistoqsija minn TVM dwar dawn il-persuni li għadhom qed jintalbu jħallsu l-pagamenti għall-vjaġġ f’mument fejn l-ajruporti huma magħluqa, l-MCCAA qalet li sakemm il-vjaġġ ikun skedat li se jseħħ, il-konsumatur huwa obbligat li jonora l-ftehim oriġinali, inkluż il-pagamenti. Madankollu, l-awtorità saħqet li tinsab f’kuntatt kontinwu mal-federazzjoni tal-aġenziji tal-ivjaġġar, fejn qed tħeġġeġ lill-aġenziji jagħtu estensjonijiet fuq il-pagamenti lill-klijenti tagħhom, sakemm ikun iktar ċar jekk il-vjaġġ hux se jkun possibbli jew le. Mill-banda l-oħra, il-klijenti huma mħeġġa jiddiskutu mal-aġenzija tal-ivjaġġar tagħhom il-possibiltà li jipposponu l-vjaġġ. Jekk għalihom dan ma jkunx possibbli, u l-vjaġġ eventwalment jiġi kkanċellat, għandhom dritt li jitterminaw il-kuntratt tal-bejgħ mingħajr ma jeħlu miżata. Iktar kmieni l-MCCAA qalet li l-konsumaturi li l-vjaġġi tagħhom tħassru bejn Marzu u Mejju, u li jagħżlu li ma jaċċettawx arranġamenti għal vjaġġ ieħor, huma intitolati għal rifużjoni sħiħa pagabbli fi żmien sitt xhur. Ara wkoll: Xi drittijiet għandek jekk tħassritlek safra minħabba l-coronavirus?  "
2020-04-08,Il-PN iħeġġeġ lill-Gvern juża r-regoli tal-istate aid tal-UE għall-Air Malta,https://www.tvm.com.mt/mt/news/il-pn-iheggeg-lill-gvern-juza-r-regoli-tal-istate-aid-tal-ue-ghall-air-malta/,"Il-kelliem tal-Oppożizzjoni għall-Finanzi, Mario de Marco, ħeġġeġ lill-Gvern biex juża r-regoli tal-flessibiltà tal-istate aid ħalli jgħin lil-linja nazzjonali tal-ajru, l-Air Malta. L-Avukat de Marco kien qed iwieġeb għall-mistoqsijiet tal-ġurnalisti dwar rapporti li l-Air Malta trid twaqqaf 108 bdoti wara li ma ntlaħaqx ftehim mal-Union tal-Bdoti għal tnaqqis fil-pagi minħabba li l-Air Malta kellha twaqqaf il-flotta tagħha minħabba l-pandemija tal-Coronavirus. Dr de Marco appella lill-Gvern biex ikompli bid-djalogu mal-bdoti għax fi kliemu dawn huma parti mis-suċċess tal-Air Malta. Il-kelliema għall-Investiment Ekonomiku, Kristy Debono, qalet li l-Coronavirus affettwat lis-setturi ekonomiċi kollha. Appellat lill-Gvern biex jestendi l-għajnuna finanzjarja fl-oqsma kollha biex ikunu ssalvagwardjati l-postijiet tax-xogħol u l-għajxien tal-ħaddiema. L-ewroparlamentari Roberta Metsola u David Casa qalu li dan il-mument hu test għall-Unjoni Ewropea għax kulħadd qed jistaqsi x’solidarjetà qed turi maċ-ċittadini Ewropej. Huma appellaw lill-pajjiżi Ewropej biex jiġbdu ħabel wieħed biex tingħeleb din il-gwerra inviżibbli."
2020-04-08,Is-suldati se jitħallsu tas-sigħat żejda li jaħdmu waqt l-emerġenza tal-Covid-19,https://www.tvm.com.mt/mt/news/is-suldati-se-jithallsu-tas-sighat-zejda-li-jahdmu-waqt-l-emergenza-tal-covid-19/,"Il-Ministru għall-Intern, is-Sigurtà Nazzjonali u l-Infurzar tal-Liġi, Byron Camilleri, qal li s-suldati se jkunu qed jitħallsu tas-sigħat żejda li jaħdmu matul l-emerġenza marbuta mal-COVID-19. Fi stqarrija maħruġa mill-Gvern intqal li l-Ministru Camilleri kellu diskussjonijiet mat-taqsima li tirrappreżenta lill-Forzi Armati ta’ Malta tal-General Workers’ Union, li fiha tenna l-impenn li s-suldati jieħdu allowance għal kull siegħa żejda li jaħdmu wara s-sigħat mitluba. Il-Forzi Armati ta’ Malta huma l-uniku korp dixxiplinat li l-membri tiegħu ma jitħallsux tas-sigħat żejda li jaħdmu. Dan kuntrarju għal ħaddiema f’entitajiet u f’korpi dixxiplinati oħra."
2020-04-08,“Qiesu l-abort bħala kura essenzjali” – Voice for Choice,https://www.tvm.com.mt/mt/news/qisu-l-abort-bhala-kura-essenzjali-voice-for-choice/,"Il-koalizzjoni Voice for Choice, flimkien mal-għaqdiet Doctors for Choice Malta u l-Women’s Rights Foundation, huma fost aktar minn 100 grupp mis-soċjetà ċivili li ffirmaw dikjarazzjoni li permezz tagħha qed jitolbu lil-leġislaturi fl-Ewropa, inkluż f’Malta sabiex “jassiguraw li l-abort jitqies bħala kura essenzjali u sensittiva u jkun hemm  garanzija għall-kura fi żmien reġjonevoli.” Fi stqarrija l-koalizzjoni qalet li waqt il-pandemija tal-COVID-19, “il-gvernijiet iridu jirriformaw b’mod uġenti l-liġijiet li jpoġġu s-saħħa u l-ħajja tal-mara f’riskju. L-impatt ta’ dawn il-liġijiet restrittivi issa huwa agħar bil-limitazzjonijiet fuq l-ivjaġġar u t-trasport.” Il-koalizzjoni qal li dan hu skont l-obbligi favur id-drittijiet tal-bniedem u r-rakkomandazzjonijiet tal-esperti mediċi. Fl-istqarrija ntqal li d-dikjarazzjoni konġunta, ingħatat lill-Prim Ministru Robert Abela, lid-Deputat Prim Ministru u Ministru tas-Saħħa Chris Fearne, lill-Ministru tal-Ġustizzja Edward Zammit Lewis u lis-Segretarju Parlamentari Rosianne Cutajar. Ara d-dikjarazzjoni hawn"
2020-04-08,L-ambaxxata Amerikana f’Malta wkoll tagħti l-printers 3D biex jinħadmu l-maskri,https://www.tvm.com.mt/mt/news/l-ambaxxata-amerikana-fmalta-wkoll-taghti-l-printers-3d-biex-jinhadmu-l-maskri/,"L-ambaxxata Amerikana f’Malta ngħaqdet ma’ entitajiet oħra, fosthom tal-Gvern Malti, biex tislef printers 3D lil kumpanija Maltija li qed taħdem il-maskri. Il-kumpanija Invent 3D qed tipproduċi maskri li jgħinu lill-ħaddiema tas-saħħa jibqgħu siguri waqt il-pandemija COVID-19. David Sciberras, direttur ta’ Invent 3D, iddisinja maskra do-it-yourself li wieħed jista’ jniżżel u jipprintja bla ħlas. Ara wkoll: Jużaw it-3D printers biex jagħmlu l-maskli tal-wiċċ "
2020-04-08,Covid-19: X’inhi s-sitwazzjoni ta’ tfal li l-ġenituri tagħhom ma jgħixux flimkien?,https://www.tvm.com.mt/mt/news/covid-19-xinhi-s-sitwazzjoni-ta-tfal-li-l-genituri-taghhom-ma-jghixux-flimkien/,"Is-Supretendent tas-Saħħa Pubblika, Charmaine Gauci, kienet mistoqsija dwar is-sitwazzjoni ta’ tfal li jridu jiltaqgħu maż-żewġ ġenituri tagħhom li ma jgħixux taħt saqaf wieħed. Prof Gauci qalet li f’dawn il-każijiet fejn it-tfal irid ikollhom kuntatt maż-żewġ ġenituri, l-awtoritajiet ibbilanċjaw ir-riskju involut mal-importanza tal-kuntatt mal-ġenituri tagħhom. Qalet iżda li fejn hu possibbli l-ġenituri għandhom jillimitaw il-kuntatt ma’ nies oħra barra mid-dar, u n-nies li jgħixu fid-dar ma jinbidlux. Ara wkoll: Tarbija ta’ xahar fost 6 każijiet ġodda ta’ Covid-19 f’Malta "
2020-04-08,Billi tirriżulta negattiv għall-Covid xorta m’għandekx taqbad u tmur għax-xogħol,https://www.tvm.com.mt/mt/news/billi-tirrizulta-negattiv-ghall-covid-xorta-mghandekx-taqbad-u-tmur-ghax-xoghol/,"Is-Supertendent tas-Saħħa Pubblika, Charmaine Gauci, qalet li min ikun ma jiflaħx u jirriżulta negattiv wara li jkun ġie ttestjat għall-Covid-19, xorta m’għandux jaqbad u jidħol lura għax-xogħol. Prof Gauci qalet li sakemm ikollu s-sintomi tal-mard ħadd m’għandu jmur ix-xogħol, u għandu jistenna li jgħaddu 24 siegħa wara li s-sintomi jintemmu, anki għaliex jista’ jkun qed iġorr viruses oħra. Għall-mistoqsijiet li sarulha mill-ġurnalisti, Prof Gauci rrimarkat li, iktar minn hekk, hija inkwetanti  li għandek ukoll nies bla sintomi li xorta jkollhom virus, u għalhekk hemm inqas ċans li jinqabdu. Madanakollu qalet li kien għalhekk li ddaħħlu mill-bidu l-miżuri ta’ social distancing."
2020-04-08,Tarbija ta’ xahar fost 6 każijiet ġodda ta’ Covid-19 f’Malta,https://www.tvm.com.mt/mt/news/tarbija-ta-xahar-fost-6-kazijiet-godda-ta-covid-19-fmalta/,"Illum ġew ikkonfermati 6 każijiet ġodda ta’ Covid-19 f’Malta. Dan tħabbar mis-Supretendent tas-Saħħa Charmaine Gauci, waqt il-konferenza stampa tal-lum. B’kollox issa l-każijiet telgħu għal 299. Hija qalet li lbieraħ saru 993 swabs, li minnhom irriżultaw dawn il-każijiet il-ġodda, li wieħed minnhom impurtat. Fost il-każijiet ġodda hemm ukoll tarbija ta’ xahar li kienet fl-isptar. Il-każijiet jinvolvu tarbija ta’ xahar li bdiet bis-sintomi tas-sogħla u qtugħ ta’ nifs fis-7 ta’ April u rriżultat pożittiva għall-COVID-19. Ħaddiem tas-saħħa ta’ 56 sena li ma kellux kuntatt mal-pazjenti ukoll irriżulta fil-pożittiv u bħalissa qed isir contact tracing tal-kollegi tiegħu. Is-Supretendent tas-Saħħa Pubblika, il-Professur Charmaine Gauci qalet li dan il-healthworker ma kellux kuntatt mal-pazjenti. Mara ta’ 57 sena li ma kellha l-ebda sintomi tal-virus, instabet pożittiva waqt test ta’ rutina qabel operazzjoni. Pensjonant ta’ 63 sena ukoll irriżulta pożittiv għall-COVID-19 wara li beda bis-sintomi fl-4 ta’ April. Hu kellu biss kuntatt mal-membri tal-familja tiegħu. Mara ta’ 47 sena bdiet bis-sintomi fis-6 ta’ April u rriżultat pożittiva għall-coronavirus. Anki f’dan il-każ, l-awtoritajiet tas-saħħa għaddejjin bil-contact tracing tal-familja tagħha. Raġel ta’ 52 sena irriżulta pożittiv wara li wasal Malta mir-Renju Unit fit-2 ta’ April u beda jħoss is-sintomi fil-5 ta’ April. Il-Professur Charmaine Gauci qalet li n-numri m’għandhomx iserħu l-irjus biex wieħed jirrilassa l-miżuri li qed jittieħdu. Qalet li l-kurva f’Malta għadha tiela ‘l fuq u għalhekk importanti li wieħed jibqa’ jobdi d-direttivi. Ara wkoll: Billi tirriżulta negattiv għall-Covid xorta m’għandekx taqbad u tmur għax-xogħol Covid-19: X’inhi s-sitwazzjoni ta’ tfal li l-ġenituri tagħhom ma jgħixux flimkien? "
2020-04-08,Titħassar il-Maratona tal-Volleyball b’risq id-Dar tal-Providenza,https://www.tvm.com.mt/mt/news/tithassar-il-maratona-tal-volleyball-brisq-id-dar-tal-providenza/,"Minħabba l-pandemija tal-COVID-19  u għal raġunijiet tas-saħħa pubblika fid-dawl tal-miżuri mħabbra mill-Awtoritajiet tas-Saħħa, Il-kumitat organizziv ħass il-ħtieġa li jħassar il-Maratona tal-Volleyball li kienet ippjanata li ssir fit-3, l-4 u l-5 ta’ Lulju ta’ din is-sena.  Il-Maratona ssir bl-involviment ta’ bosta players tal-volleyball, uffiċċjali u voluntiera li s-saħħa tagħhom u tal-familjari tagħhom kif ukoll dik tar-residenti hija prijorità għad-Dar tal-Providenza. Fi stqarrija, Fr Martin Micallef, Direttur tad-Dar tal-Providenza, irringrazzja lil dawn kollha għall-impenn tagħhom u jitlobhom isegwu d-direttivi tal-Awtorijiet tas-Saħħa kull ħin u kull mument."
2020-04-08,Fin-12.30: Is-Supertendent tas-Saħħa tindirizza konferenza dwar Covid-19,https://www.tvm.com.mt/mt/news/fin-12-30-is-supertendent-tas-sahha-tindirizza-konferenza-dwar-covid-19/,"Fin-12.30pm, is-Supertendent għas-Saħħa, Charmaine Gauci, se tagħti l-aħħar aġġornamenti dwar il-każijiet ġodda ta’ Covid-19 f’Malta. Il-konferenza se tixxandar dirett fuq TVM, tvm.com.mt, Radju Malta u l-paġna Facebook ta’ Television Malta."
2020-04-08,Sas-Sibt se jkunu tħallsu €1.1 miljun f’benefiċċji marbuta mal-Covid-19,https://www.tvm.com.mt/mt/news/sas-sibt-se-jkunu-thallsu-e1-1-miljun-fbeneficcji-marbuta-mal-covid-19/,"Sa nhar is-Sibt li ġej se jkunu tħallsu ’l fuq minn €1.12 miljun f’benefiċċji soċjali marbuta mal-Covid-19. Dan tħabbar waqt konferenza stampa indirizzata mill-Ministru għall-Familja, Drittijiet tat-Tfal u Solidarjetà Soċjali Michael Falzon, u s-Segretarju Permanenti Mark Musù. Il-benefiċċji qed jingħataw taħt erba’ skemi; il-benefiċċju għall-ġenituri li jaħdmu fis-settur privat li jibqgħu impjegati, pero ma jistgħux jidħlu għax-xogħol minħabba li jridu jieħdu hsieb it-tfal, u mhux possibbli jsir teleworking, benefiċċju għal persuni b’diżabbiltà li jaħdmu mal-privat u jingħataw parir jibqgħu d-dar minħabba l-kundizzjoni tagħhom. It-tielet benefiċċju jingħata f’każ li wieħed jitlef l-impjieg, fejn jingħata benefiċċju adizzjonali biex ikun ogħla minn dak li jitħallas f kundizzjonijiet normali bħala benefiċċju tal-qgħad. Ir-raba’ benefiċċju, mħabbar iktar tard mid-Deputat Prim Ministru, huwa l-benefiċċju mediku għall-persuni vulnerabbli. Kien spjegat kif f’inqas minn ġimgħa minn meta l-Prim Ministru ħabbar l-ewwel tliet benefiċċji, sar l-ittestjar mill-MITA fuq l-infrastruttura diġitali, u ħarġu l-applikazzjonijiet online. Ġimgħa wara saru l-ewwel pagamenti lil dawk li laħqu applikaw. Intqal li l-ħlasijiet qed isiru kull ġimgħa, u jingħataw fl-ordni skont min applika l-ewwel. Illum sar it-tieni proċess tal-ħlas tal-pagamenti, fejn dawk it-talbiet li laħqu ġew iproċessati, se jirċievu l-pagament s’għada f’każ li dan se jidħol fil-kont tal-bank, u sas-Sibt li ġej għal dawk li se jirċievu ċekk. Kien iċċarat li mhuwa se jkun hemm l-ebda qtugħ għall-benefiċċjarji mill-benefiċċji oħra li seta’ kienu qed jieħu diġà. "
2020-04-08,Maskri u ħwejjeġ oħra għall-professjonisti mediċi minflok ilbies għall-irġiel,https://www.tvm.com.mt/mt/news/bortex-jipproducu-maskri-u-hwejjeg-ohra-ghall-professjonisti-medici/,"Il-Grupp Bortex ħabbar li biddel il-linja tal-produzzjoni biex jibda jimmanifattura maskri għall-wiċċ u ħwejjeġ oħra għall-professjonisti mediċi. Il-Grupp ħa din l-inizjattiva fl-isfond tal-pandemija tal-coronavirus bil-għan li jagħmel il-parti tiegħu u joffri għajnuna lil sptarijiet u kliniċi f’Malta. Il-Kap Eżekuttiv tal-kumpanija Peter Borg qal li l-faċilità ta’ produzzjoni f’Malta se tkun qed tipproduċi bejn 20,00 u 30,000 prodott fix-xahar. Il-Grupp Bortex diġà ħa numru ta’ miżuri f’diversi postijiet minn fejn jopera madwar id-dinja biex isegwi l-istruzzjonijiet tal-awtoritajiet tas-saħħa."
2020-04-08,S’issa l-ebda każ ta’ anzjani bil-Covid-19 f’San Vincenz de Paule,https://www.tvm.com.mt/mt/news/sissa-l-ebda-kaz-ta-anzjani-bil-covid-19-fsan-vincenz-de-paule/,"Sal-lum għad m’hemm l-ebda każijiet ta’ anzjani ii rriżultaw pożittivi għall-Covid-19 fir-residenza tal-anzjani San Vincenz de Paule. Dan intqal mill-Ministru Michael Falzon fl-isfond li lbieraħ l-awtoritajiet tas-saħħa ħabbru li anzjana li tgħix f’dar tal-anzjani mardet bil-Covid-19. Il-Ministru Falzon kien qed jitkellem waqt konferenza stampa li matulha ġie spjegat kif qed isiru l-pagamenti tal-benefiċċji soċjali marbuta mal-Covid-19. Il-Ministru Falzon irringrazzja lill-ħaddiema, il-management u l-konsulenti tar-residenza San Vincenz, li tilqa’ fiha 1,200 resident."
2020-04-08,"Ara: “Naħmu għadna, żewġ pastizzi bħalissa jtellgħulek il-moral”",https://www.tvm.com.mt/mt/news/ara-nahmu-ghadna-zewg-pastizzi-bhalissa-jtellghulek-il-moral/,"Ir-riħa biss ta’ turtiera pastizzi ħierġa mill-forn, taqsamlek qalbek. Tarahom jinħmew, taqagħlek żaqqek. Iqarmċu, imħawrin b’għadd ta’ taħlitiet, u bi ftit timla’ żaqqek. Kultant, wara xi ġurnata xogħol dak li jkun aktarx li ftit li xejn ikollu aptit iħammeġ il-kċina, u għaldaqstant jimla l-ħawsla b’xi żewġ pastizzi hekk kif b’xi ħaġa trid titrejjaq. Madanakollu, sikwiet jingħad li l-pastizzi mhumiex tajbin għas-saħħa. Fil-moderazzjoni, iżda, kollox jinżel għasel. Imbagħad, għamel mezz li tpatti għalih. F’dawn il-jiem, kawża tal-virus li ġab lid-dinja għarkupptejha, għadd ta’ stabbilimenti tal-ikel kellhom jagħlqu l-bibien tagħhom. Dawk li jaqilgħu l-ħobża ta’ kuljum mill-ħwienet tal-pastizzi, madanakollu, għadhom jerħulha qalb is-sħana tal-fran sa minn sbieħ il-jum biex jaħmu turtiera wara l-oħra. Fost il-bejjiegħa tal-pastizzi li l-Covid-19 ftit li xejn xekklitilhom ir-rutina, Chris Zammit, li kuljum preċett għadek issibu jterraq fil-ħanut tal-pastizzi fil-qalba taż-Żurrieq. F’kummenti lil tvm.com.mt, Chris stqarr li ħdejn is-soltu qed jinħema anqas ikel u li bilkemm sirt tilmaħ ruħ fit-triq. Xhieda, li l-poplu Malti, fil-maġġoranza tiegħu, qed jibqa’ d-dar kemm jista’ jkun. Fl-isfond taċ-ċirkostanzi li ninsabu fihom, Chris qal li kellu jaddatta. Fost l-oħrajn, qal li lin-nies qed jaqdihom mill-bankina bil-għan li jżomm id-distanza meħtieġa bejn persuna u oħra. Bi tbissima li tant tikkaratterizzah, Chris żied jgħid li żewġ pastizzi bħalissa jtellgħulek il-moral. Moral għoli, li f’dawn il-jiem jiswa mitqlu deheb. Intant, ara kif isiru l-pastizzi, kif ġie spjegat matul l-aħħar sensiela tal-programm ‘Malti Pur’:-"
2020-04-08,Il-koppji għandhom jistennew xahrejn oħra biex jippruvaw għat-tfal,https://www.tvm.com.mt/mt/news/bhalissa-n-nisa-ghandhom-jevitaw-it-tqala-wkoll-minhabba-s-sahha-mentali/,"Il-Professur Yves Muscat Baron, li jmexxi d-Dipartiment tal-Obstetrija u l-Ġinekoloġija f’Mater Dei, jemmen li l-koppji għandhom jistennew imqar xahrejn oħra biex jippruvaw għat-tfal. F’kummenti li ta lil TVM, Dr Muscat Baron qal li dan il-parir mhuwiex marbut biss ma’ raġunijiet ta’ saħħa fiżika. Huwa spjega li waqt it-tqala hemm ħafna nisa li jbatu minn kundizzjonijiet ta’ saħħa mentali, b’madwar 20% li  jkollhom kundizzjonijiet ‘prenatal’, bħal ma hi l-ansjetà. Din tista’ tiżdied b’kumplikazzjonijiet li jinqalgħu waqt it-tqala, fejn fost oħrajn hemm 15% fiċ-ċans li jkorru fil-bidu tat-tqala, u bejn 2% u 3% li jkollhom bżonn jidħlu l-isptar minħabba kumplikazzjonijiet oħra. Qal li dawn huma kollha sitwazzjonijiet li joħolqu ħafna ansjetà fit-tqala, li tista’ tkun iggravata mill-fatt li f’dan iż-żmien diġà hemm livell ta’ ansjetà ogħla mis-soltu fost il-popolazzjoni. Is-sitwazzjoni attwali naturalment lanqas ma toħloq ambjent ideali mil-lat ta’ saħħa fiżika, l-iktar minħabba li l-Covid-19 ittella’ temperatura għolja f’daqqa li tista’ tikkawża korriment. Prof Muscat Baron qal li raġuni oħra għaliex qed jingħata dan il-parir hija li hemm bżonn jitnaqqas l-ammont ta’ xogħol minn fuq il-professjonisti tas-saħħa, anki biex dawn inaqqsu l-kuntatt  bla bżonn ma’ pazjenti differenti u jevitaw li jimirdu, waqt li jkunu jistgħu jikkonċentraw l-isforzi tagħhom fuq in-nisa li huma diġà tqal, f’dan il-mument delikat. Għal dawk li diġà nqabdu tqal, jew se jinqabdu fil-jiem li ġejjin, Prof Muscat Baron iserrħilhom rashom li mhix l-aħħar tad-dinja, iżda minbarra li jieħdu l-prekawzjonijiet biex ma jiġux infettati, għandhom iżommu wkoll kuntatt mill-qrib mal-ġinekologu tagħhom. Ara wkoll: Jieqaf is-servizz tal-IVF – min kien beda ċ-ċiklu ffriżawlu l-embrijuni "
2020-04-08,Jieqaf is-servizz tal-IVF – min kien beda ċ-ċiklu ffriżawlu l-embrijuni,https://www.tvm.com.mt/mt/news/jieqaf-is-servizz-tal-ivf-min-kien-beda-c-ciklu-ffrizawlu-l-embrijuni/,"Is-servizz ta’ IVF li jingħata minn Mater Dei, kif ukoll dak li jingħata fil-privat, ġie mwaqqaf temporanjament fid-dawl tal-imxija tal-Covid-19. Fl-aħħar jiem professjonisti tas-saħħa taw parir biex kemm jista’ jkun in-nisa jevitaw li jinqabdu tqal f’dawn iż-żminijiet. Dr Mark Sant, li jmexxi l-klinika tar-riproduzzjoni assistita f’Mater Dei (ART), qal lil TVM li l-klinika ma ngħalqitx ħabta u sabta, iżda l-ewwel tlestew iċ-ċikli li kienu ġew stimulati. Spjega li meta ttieħdet id-deċiżjoni li l-klinika tagħlaq, twaqqfu l-istimulazzjonijiet ta’ ċikli tal-IVF ġodda, filwaqt li dawk in-nisa li laħqu bdew iċ-ċiklu, kellhom l-embrijuni tagħhom iffriżati, minflok ma ġew trasferiti fl-utru. Hekk jiġu evitati tqaliet ġodda, u l-embrijuni jkunu jistgħu jiġu trasferiti iktar tard meta l-klinika tinfetaħ mill-ġdid. Ara wkoll: Bħalissa n-nisa għandhom jevitaw it-tqala wkoll minħabba s-saħħa mentali "
2020-04-08,Ara: X’għandhom komuni l-Covid-19 u t-Tieni Gwerra Dinjija?,https://www.tvm.com.mt/mt/news/ara-xghandhom-komuni-l-covid-19-u-t-tieni-gwerra-dinjija/,"X’għandhom komuni l-Covid-19 u t-Tieni Gwerra Dinjija? Ħafna affarijiet. Dawk involuti fid-dinja tan-negozju u l-ġurnalisti jafu xi ħaġa. Sa mill-ewwel ġranet tal-gwerra, f’nofs l-1940, il-gazzetti – li kważi kważi kienu l-uniku sors ta’ informazzjoni għall-pubbliku Malti – ħadu daqqa ‘l isfel tant li s-sidien tagħhom u l-ġurnalisti bdew jitolbu l-għajnuna finanzjarja tal-Gvern. Hekk qed jiġri wkoll illum bil-pandemija tal-coronavirus li wasslet biex diversi gazzetti u media houses iduru fuq l-awtoritajiet u jitolbuhom l-għajnuna. Fit-tieni episodju tad-dokumentarju ‘Malta fil-Gwerra’, il-ġurnalist ta’ TVM Mario Xuereb u r-riċerkatur Martin Debattista juru kif lil hinn miċ-ċensura li lill-ġurnalisti dak iż-żmien għamlitilhom ħajjithom infern, fil-gżejjer Maltin il-ħażna ta’ karti u linka kienet fjakka. Id-dokumentarju juri kif meta faqqgħet il-gwerra għadd ta’ gazzetti waqfu jiġu ppubblikati. U meta għalqet il-‘Chronicle’ fl-1940, Mabel Strickland sabet ix-xoqqa f’moxtha biex taħtaf is-suq tal-gazzetti bl-Ingliż. Hija insistiet mal-gvernatur biex ma joħroġx aktar liċenzji, u l-bejgħ tat-‘Times’ sploda. Id-dokumentarju jenfasizza l-importanza tal-gazzetta ‘il-Berqa’ kif ukoll juri kif Strickland kienet taħsiblu bil-quddiem tant li ħaffret xelter taħt l-istamperija fil-Belt Valletta u anki ħejjiet ruħha tajjeb f’każ li l-istamperija kien ikollha tiċċaqlaq lejn Villa Bologna. Fid-dokumentarju qed jintwerew għall-ewwel darba filmati esklussivi ta’ Malta fil-gwerra miġbuda minn Stan Fraser, gunner Ingliż stazzjonat f’Malta bejn l-1941 u l-1943."
2020-04-08,Gwardjani mhux se jmorru d-dar u se jgħixu fil-ħabs,https://www.tvm.com.mt/mt/news/gwardjani-mhux-se-jmorru-d-dar-u-se-jghixu-fil-habs/,"Minn dalgħodu, 130 uffiċjal tal-Aġenzija għas-Servizzi Korrettivi irrapportaw għal ġimgħa ta’ xogħol konsekuttiva li matulha huma se jgħixu fil-Faċilità Korrettiva ta’ Kordin. Fi stqarrija tal-Gvern intqal li l-uffiċjali irrapportaw għax-xogħol fil-5.30 a.m. u li din hija miżura oħra li qed tittieħed fil-faċilità bil-għan li jkun miġġieled it-tixrid tal-Covid-19. Il-ħsieb wara din il-miżura hu li, f’mument fejn kien hemm żieda fil-każi tal-Covid-19, tonqos l-espożizzjoni għad-dinja ta’ barra fil-faċilità, bil-ħaddiema jinbidlu biss darba f’ġimgħa minflok kuljum. Il-Ministru għall-Intern, is-Sigurtà Nazzjonali u l-Infurzar tal-Liġi rringrazzja lil dawn il-ħaddiema tal-impenn tagħhom u s-sagrifiċċju li lesti jagħmlu f’dan il-mument partikolari għall-pajjiż. Numru ta’ ġimgħa ilu, il-faċilità qatgħet iż-żjarat u minn hemm bdiet tuża mezzi oħra biex il-priġunieri jkunu jistgħu jikkomunikaw ma’ barra, filwaqt li ttieħdu wkoll numru oħra ta’ miżuri, partikolarment dawk iffukati fuq l-indafa u l-iġjene fil-faċilità."
2020-04-08,Coronavirus: “Żomm il-qattus ġewwa”,https://www.tvm.com.mt/mt/news/coronavirus-zomm-il-qattus-gewwa/,"Ix-xjentisti veterinarji rrakkomandaw lis-sidien ta’ qtates sabiex iżommu l-pets tagħhom ġewwa biex jgħinu jnaqqsu l-firxa tal-coronavirus. Huma saħqu li s-sidien m’għandhomx għalfejn jinkwetaw minn riskju ta’ infezzjoni mill-pets tagħhom. Sallum ma kinx hemm każ wieħed ta’ kelb jew qattus li nfetta bniedem bil-Covid-19. Riċerka uriet li l-qtates jistgħu jieħdu l-virus minn qtates oħra. Biex wieħed jipprevjeni riskju li l-virus jgħaddi minn fuq il-pil tal-annimali għal fuq idejn il-bniedem, wieħed għandu jaħsel idejh spiss speċjalment wara li jkun mess l-annimal u kemm jista’ jkun iżomm il-qtates ġewwa fid-dar. Huma rrakomandaw ukoll biex is-sidien inaqqsu l-kuntatt mal-pets tagħhom bħal tgħanniq u biex ma jħalluhomx imissu klieb oħra meta joħorġuhom mixja.  "
2020-04-08,It-tarbija mwielda f’Malta minn omm bil-Covid-19 hija ħielsa mill-virus,https://www.tvm.com.mt/mt/news/it-tarbija-mwielda-fmalta-minn-omm-bil-covid-19-hija-hielsa-mill-virus/,"Tarbija li twieldet f’Malta minn omm li kienet pożittiva għall-Covid-19, ittestjat negattiva għall-virus. Dan qalu fuq il-midja soċjali t-Tabib Frank Portelli, li jumejn ilu tilef lil oħtu li kienet tgħix fir-Renju Unit, kawża tal-Covid-19. Dan jikkonferma dak li kienu diġà qalu l-professjonisti tas-saħħa; li t-tarbija fil-ġuf ma jidhirx li tista’ tiġi infettata bil-virus tal-omm, u l-perikli għat-tarbija huma iktar marbuta mad-deni għoli li jista’ jkollha l-omm. Fil-jiem li għaddew l-awtoritajiet tas-saħħa spjegaw li f’każ fejn l-omm ikollha l-Covid-19, malli titwieled it-tarbija tiġi sseparata minn ommha ħalli jkun evitat ir-riskju li din tieħu l-virus. Ara wkoll: ARA: Għaliex id-deni għoli tal-Coronavirus perikoluż għat-trabi fil-ġuf?  "
2020-04-08,L-Istati Uniti bl-ogħla rata ta’ mwiet f’ġurnata waħda,https://www.tvm.com.mt/mt/news/l-istati-unit-bl-oghla-rata-ta-mwiet-fgurnata-wahda/,"L-Istati Uniti irreġistraw l-akbar għadd ta’ imwiet f’jum wieħed b’1,736 fatalita’ nhar it-Tlieta biss. Dan ifisser li l-għadd ta’ imwiet issa tela’ għal 12,722. L-Istati Uniti għandhom iżjed minn 398,000 każ ikkonfermat, li huwa l-għola għadd ta’ każi fid-dinja. L-għadd ta’ każi fid-dinja qabżu l-1.4 miljun. Il-President Amerikan Donald Trump qal li l-Istati Uniti laħqu l-akbar ta’ għadd ta’ każi b’għadd sostanzjali ta’ imwiet ikunu mill-istat ta’ New York li qed jitqies bħala l-epiċentru tal-każi, b’731 fatalità nhar it-Tlieta biss. Il-President ikkritika wkoll lill-Għaqda Dinija tas-Saħħa li qal ħarġet pariri ħżiena meta ffokat wisq fuq iċ-Ċina fil-bidu tal-pandemija u qal li l-Istati Uniti se jirtiraw il-fondi li huma allokati għall-WHO."
2020-04-07,"Jinġabru €22,000 minn missjunarju Malti għall-foqra fil-Pakistan fi żmien tal-Coronavirus",https://www.tvm.com.mt/mt/news/jingabru-e22000-biex-jghinu-l-foqra-fil-pakistan-fi-zmien-tal-coronavirus/,"F’dan iż-żmien fejn kulħadd jinsab fl-istess sitwazzjoni riżultat tal-pandemija Covid-19, il-Maltin mhux biss qed juru solidarjetà ma’ xulxin iżda saħansitra ma’ persuni li ma jafux li jinsabu mal-ħamest elef kilometru bogħod minnhom. F’temp ta’ jumejn Fr Karm Debattista fil-missjoni fil-Pakistan għamel appell fuq il-media soċjali biex jintbagħtu donazzjonijiet għax-xiri tal-ikel għall-foqra fil-Pakistan gabar aktar minn tnejn u għoxrin elf ewro. Kif seħħ f’ħafna pajjiżi oħrajn, fil-Pakistan iddaħlu ħafna restrizzjonijiet fuq il-moviment tan-nies, b’konsegwenzi allarmanti ħafna għall-ifqar fost il-fqar tilfu x-xogħol u spiċċaw lampa stampa mingħajr ebda dħul, kif spjegalna Fr Karm Debattista mis-Soċjetà Missjunarju ta’ San Pawl li jinsab fil-missjoni fil-Pakistan. “Il-fatt illi hemm il-lockdown bħalissa jfisser li dawn in-nies huma f’diffikultà kbira ta’ flus u ta’ ikel u aħna xtaqna li ngħinu lil dawn in-nies u l-ewwel li għamilna kien li l-Gvern offra li jgħin bi ftit flus billi trid tapplika online, allura ftaħna l-iskola tagħna u mill-komputers tagħna bdejna napplikaw lil dawn in-nies fqar” Il-Ħadd li għadda Fr Karm għamel appell fuq Facebook biex jintbagħtu donazzjonijiet għax-xiri tal-ikel lill-persuni li saħansitra ma jmutux bil-virus iżda jmutu bil-ġuħ. Qalilna li f’inqas minn 48 siegħa ġabar aktar minn €22,000 u bihom xtara provisti ta’ ikel għal dawk l-aktrr fil-bżonn. “Nirringrazzjakom minn qalbi għall-ġenerożità u l-għajnuna tagħkom li dejjem kienet hemm, kont naf żgur imma qatt ma ħsibt li se jiġri dan kollu fi ftit sigħat u nassigurakom li din l-għajnuna se tħalli ħafna frott lil dawn in-nies li bħalissa għaddejjin minn din id-diffikultà ” Fil-Pakistan, sa issa hemm erbat elf każ pożittiv bil-Covid-19 waqt li 55 persuna mietu.  "
2020-04-07,L-Italja tibqa’ bl-ogħla numru ta’ mwiet bil-COVID-19,https://www.tvm.com.mt/mt/news/l-italja-tibqa-bl-oghla-numru-ta-mwiet-bil-covid-19/,"Għalkemm l-Italja tibqa’ bl-ogħla numru ta’ mwiet bil-COVID19, in-numru ta’ nies mejta baqa’ nieżel ‘l isfel iżda fi Spanja, il-mewt reġgħet qajmet rasha. U fiċ-Ċina għall-ewwel darba minn meta faqqgħet il-pandemija f’Jannar, illum ma ġewx irreġistrati imwiet. U fir-Renju Unit, il-Prim Ministru Boris Johnson għadu jingħata kura intensiva. Fir-Renju Unit, il-Prim Ministru Boris Johnson jinsab fit-taqsima tal-kura intensiva wara li żdidulu s-simtomi tal-coronavirus. Johnson iddaħħal l-isptar il-Ħadd biex ilbieraħ filgħaxija ddaħħal fit-taqsima tal-kura intensiva ħalli kollox ikun preparat jekk ikollu bżonn li jitpoġġa fuq il-ventilator li jagħti n-nifs lill-ġisem. Anke l-Ministru Michael Gove jinsab taħt kwarantina wara li membru tal-familja tiegħu ħarġulha s-sintomi tal-coronavirus. Sadanattant fl-aħħar sigħat fir-Renju Unit mietu 758 persuna kawża tal-coronavirus u n-numru totali jlaħħaq l-6,170 persuna filwaqt li dawk infettati tela’ għal aktar minn 52,000. Fi Spanja reġgħu żdiedu n-numru tal-imwiet mill-bieraħ ‘l hawn. Fl-ahħħar sigħat mietu 743 wara li fl-erbat’ ijiem ta’ qabel in-numru ta’ mwiet kien beda jonqos. Iċ-ċifra ta’ mwiet fi Spanja issa qorbot sew l-14-il elf u n-numru ta’ infezzjonijiet laħaq l-140,000 – it-tieni l-ogħla numru fid-dinja wara l-Istati Uniti. L-Italja b’ċifra ta’ 604 mejta fl-aħħar 24 siegħa kompliet tara n-numru ta’ nies mejta kuljum jonqos. Fi New York kien hemm l-ikbar ammont ta’ imwiet f’ġurnata waħda b’731 persuna jitilfu ħajjithom kawża tal-Covid 19. Issa n-numru tal-mejta tela’ għall-aktar minn 11,600 u n-numru tal-persuni infettati qabeż 370,000 ruħ. Is-Sindku ta’ New York qal li hemm ħtieġa kbira għall-ventilators. ”People needing ventilators has ‘improved a bit’ in recent days.” “For the first time in many days, we did not see a major increase in the number of ventilators needed in those hospitals yesterday. Very striking. When you go back about two weeks, every day there was a substantial increase, some days more, some days less, but every day there was a substantial increase. We needed more ventilators than the day before, every single day. For the first time yesterday, they were pretty much breaking even.” S’issa l-persuni infettati bil-coronavirus fid-dinja tela’ għal aktar minn miljun u tliet mija u sittin elf peruna li minnhom tilfu ħajjithom kważi 76,000 ruħ."
2020-04-07,“Hawn nies li għandhom il-COVID-19 u ma jafux li qed iferrxuh”,https://www.tvm.com.mt/mt/news/hawn-nies-li-ghandhom-il-covid-19-u-ma-jafux-li-qed-iferrxuh/,"Jekk ma ħasditx l-awtoritajiet tas-saħħa, l-aħħar ċifra ta’ 52 persuna infettati bil-virus, żiedet l-ansjeta fost ħafna fil-popolazzjoni. TVM staqsa l-istatistiku Dr Vincent Marmara jekk dan in-numru ta’ infezzjonijiet ġodda jbiddilx l-istudji tiegħu dwar kif il-virus qed jinfirex f’Malta. Isma’ x’qal Dr Marmara f’intervista ma’ TVM;"
2020-04-07,Se jxammru l-kmiem minkejja li waqfu minn xogħolhom kawża tal-pandemija,https://www.tvm.com.mt/mt/news/se-jxammru-l-kmiem-minkejja-li-waqfu-minn-xogholhom-kawza-tal-pandemija/,"53 impjegat minn kumpanija privata li kellhom jieqfu mix-xogħol minħabba l-imxija tal-COVID19, se jxammru l-kmiem biex jaħdmu fuq progetti ta’ manutenzjoni f’żoni turistiċi. Għall-impjegati tal-kumpanija Ozo Malta li xogħolhom jiddependi mit-turiżmu, l-għażla kienet li jibqgħu d-dar u jibbenefikaw mill-iskema ta’ tminn mitt ewro imħalsa mill-gvern. Dawn it-tlieta u ħamsin impjegati madankollu mhux ser jibqa’ b’idejhom fuq saqajhom jistennew żminijiet aħjar għat-turiżmu. Minflok ser jaħdmu ammont ta’ sigħat fil-ġimgħa b’mod volontarju fuq proġetti ta’ manutenzjoni f’żoni turistiċi. Il-ħaddiema tal-Ozo Malta se jgħinu f’xogħlijiet tal-Fondazzjoni għall-Iżvilupp taż-Żoni Turistiċi u tad-Diviżjoni tal-Manutenzjoni tat-Tindif. Il-Kap Eżekuttiv ta’ Ozo Malta, Fabio Muscat qal li l-kumpanija trid trodd lura lis-socjetà bi kwalunkwe mod possibbli. ”Konna ċari li l-ebda job ma kien se jintilef. Dan grazzi għall-għaqal tal-kumpanija kif ukoll għall-assistenza provduta mill-gvern. Però ridna nagħtu xi ħaġa lura lis-soċjetà din l-opportunità u għalhekk iddeċidejna mal-Ministeru tat-Turiżmu u mal-GWU biex il-ħaddiema tagħna jassistu diversi entitajiet fil-manutenzjoni ta’ żoni pubbliċi. Il-Ministru tat-Turiżmu Julia Farrugia Portelli ħeġġet kumpaniji oħra jagħmlu bħal Ozo Malta. ”Malta kienet dejjem reżiljenti kif tiffaċċja l-isfidi tagħha u din hija turija ċara kif turi solidarjetà minn ħaddiema li diġà fil-passat u fi snin twal ħadmu fis-settur turistiku u issa qed jagħtu mill-ħin volontarju tagħhom minflok jieħdu tminn mitt ewro u joqgħodu d-dar, iħossu li għandhom jagħtu lura xi ħaġa lejn in-nazzjon. Il-Ministru Farrugia Portelli qalet li se tkompli l-ħidma ma’ entitajiet oħra fuq inizjattivi ġodda, biex ladarba tgħaddi l-pandemija s-settur tat-turiżmu jerġa’ jsib saqajh."
2020-04-07,Bżonn ta’ pakkett finanzjarju ieħor ta’ €48m fix-xahar – il-Kamra tal-Kummerċ ,https://www.tvm.com.mt/mt/news/il-kamra-tal-kummerc-tghid-li-hemm-bzonn-pakkett-finanzjarju-iehor-mill-gvern/,"Il-Kamra tal-Kummerċ qalet li hemm bżonn pakkett finanzjarju ieħor mill-Gvern biex itaffi d-daqqa li l-pandemija qed tikkawża lill-ekonomija. Il-Kamra ppreżentat il-proposti aġġornati tagħha lill-Gvern u sejħet għall-għajnuna addizzjonali li stmat li trid tkun ta’ ftit aktar minn €48 miljun oħra fix-xahar. Spjegat li b’din l-għajnuna jintlaħqu attivitajiet ekonomiċi li s’issa mhumiex koperti bil-pakketti ta’ għajnuna li tħabbru mill-Gvern. Il-Kamra qed tipproponi li din l-għajnuna tkun ikkalkulata fuq it-telf fid-dħul ta’ dawn in-negozji u tiġi stmata fuq id-denunzji li jkunu għamlu għat-taxxa tal-VAT għall-istess perjodu tas-sena l-oħra. Il-President tal-Kamra, il-Perit David Xuereb qal fi stqarrija li l-għajnuna tal-Gvern s’issa irrimedjat għal problemi kkawżati bil-pandemija iżda stqarr li l-prospetti ekonomiċi għadhom mhumiex fi stat tajjeb għan-negozji u għal familji u għalhekk sejjaħ għal intervent ieħor mill-Gvern biex jistimula l-ekonomija."
2020-04-07,Negozji jibdlu l-mod ta’ kif jaħdmu minħabba l-Coronavirus,https://www.tvm.com.mt/mt/news/negozji-jibdlu-l-mod-ta-kif-jahdmu-minhabba-l-coronavirus/,"It-terremot ekonomiku li ġabet il-pandemija jista’ jirvina bosta negozji. Madankollu l-istint imprenditorjali li wieħed jadatta għar-realtajiet ġodda jispikkaw f’dawk li ħabblu moħħhom u ħadu inizjattivi biex jibqgħu jdawru r-rota. Fost dawn, William Spiteri – sid ta’ ristorant li fi ftit jiem biddel il-kunċett tar-ristorant anke biex jevita li jissensja l-ħaddiema tiegħu. Il-kċina ta’ ristorant popolari fin-nofsinhar ta’ Malta ma waqfietx mal-ordni li ħarġet biex ir-ristoranti bħal ħwienet oħrajn jingħalqu minħabba l-imxija tal-coronavirus. Mingħajr ma kiser l-ordni tal-awtoritajiet tas-saħħa, sid ir-ristorant, William Spiteri f’jumejn biddel il-kunċett sħiħ tan-negozju tiegħu u flok iservi fir-ristorant beda jipprovdi servizz tal-ikel fid-djar anke biex żamm il-ħaddiema. “Żammejt erba’ fil-kċina li dejjem żammew il-livell u tipprova ma titlifhomx billi jekk Alla jrid nerġgħu nirrankaw u nkomplu minn fejn ħallejna mhux ikollna nibdew mill-bidu u inti tagħmel dak is-sagriffiċju biex itella’ livel.” Is-sur Spiteri qal li b’hekk ir-ristorant għadu għadej anke jekk ir-ritmu m’għadux l-istess. Stqarr li għal nies bħalu mhux la kemm tagħlaq il-bieb u qiesu qatt ma kien xejn “Bħala ristorant dejjem ngħidu apparti strength tiegħek li tagħti servizz dixxiplina u performance li daħħal il-klienti sservih u f’daqqa waħda jintilef kollox f’daqqa ħassejna kbir.” Is-Sur Spiteri qal li l-pandemija tal-covid-19 hi sfida kbira għas-settur li kissret l-investiment u s-sagrifiċji ta’ bosta imprendituri lokali. Madanakollu stqarr li ma tistax tbaħħar biss fil-bnazzi u għalhekk stinka biex ir-rota ma tiqafx għalkollox."
2020-04-07,Ħu l-leave llum u aħdem għalih darb’oħra…,https://www.tvm.com.mt/mt/news/diversi-kumpaniji-barrangamenti-alternattivi-ghal-haddiema-minhabba-l-coronavirus/,"Id-Dipartiment tar-Relazzjonijiet Industrijali qed jaħdem ma’ bosta intrapriżi biex fejn huwa possibbli jiġu aġġustati l-kundizzjonijiet tax-xogħol fil-kumpaniji li l-operat tagħha ġie affettwat mill-kriżi tal-pandemija. Id-Direttur Ġenerali Diane Vella, qalet li bi ftehim mad-diparitment diversi kumpaniji għamlu arranġamenti alternattivi għal ħaddiema tagħhom fosthom li jaħdmu ġimgħa tax-xogħol imnaqsa. Diversi postijiet tax-xogħol li raw l-operat tagħhom jieħu tisbita minħabba l-pandemija tal-coronavirus qed jitolbu l-permess tad-Dipartiment tar-Relazzjonijiet Industrijali u tal-Impjiegi biex jaġġustaw il-kundizzjonijiet tax-xogħol tal-ħaddiema tagħhom. Id-Direttur Ġenerali tad-Dipartiment Diane Vella qalet li fi tliet ġimgħat, id-Dipartiment ħareġ mitejn permess temporanju biex kumpaniji jnaqqsu s-sigħat tal-ħaddiema u qed jiġu pproċessati mal-mitt applikazzjoni oħra. “Permessi ta’ 4 t’ijiem xogħol f’ġimgħa, tliet ijiem xogħol, għoxrin siegħa xogħol fil-ġimgħa – skont ix-xogħol xi jkun.” Waqt li saħqet li min iħaddem ma jistax jaqbad u jbiddel il-kundizzjonijiet tax-xogħol mingħajr permess, id-Direttur Ġenerali qalet li hemm diversi miżuri temporanji li qed jintużaw. Semmiet fost dawn l-użu ta’ leave bi ħlas u s-sistema li jnaqsu s-sigħat tax-xogħol issa u jpattu għalihom ‘il quddiem. “Bħalissa qed jaħdmu inqas però mbagħad dawk is-sigħat jużawhom hopefully at a later stage meta s-sitwazzjoni tkun xi ftit jew wisq tkun marret għall-aħjar u allura jkollhom bżonn is-sigħat tal-ħaddiema biex ikunu jistgħu jerġgħu jdawru r-rota mill-ġdid. ” Is-Sinjura Vella qalet li l-applikazzjonijiet biex ikunu aġġustati l-kundizzjonijiet tal-ħaddiema qed isru fost oħrajn mil-lukandiera, kumpaniji tal-ivvjaġġar, skejjel tal-Ingliż, servizz ta’ trasport u kiri ta’ karozzi. Qalet li min iħaddem ma jistax inaqqas ir-rata ta’ ħlas u lanqas jista’ jaqleb lill-ħaddiema minn full time għal part time. “Jagħmlu kuntatt mad-Diaprtiment biex inkunu nistgħu ngħinnuhom biex minn full time inġubhom ‘full time reduced hours’ iżda mhux part time għax il-kunċett mhux l-istess.” Dwar ħaddiema b’kuntratt definit u twaqqfu ħabta u sabta mix-xogħol, qalet li anke dawn ghandhom drittijiet li jridu jiġu rispettati. “Jekk għandek sa Novembru, l-employer irid iħallas nofs il-pagi li kieku ser jiġu maħduma sa Novembru; l-istess li kieku l-impjegat kieku qabad u telaq – kienet tkun l-istess ħaġa.” Il-Ministru għad-Djalogu Soċjali Carmelo Abela qal li dan l-eżerċizzju mid-Dipartiment tar-Relazzjonijiet Industrijali qed jieħu wkoll inkonsiderazzjoni l-għajnuna li l-Gvern qed jipprovdi lill-intrapriżi milquta minn din il-kriżi. “Kellna madwar elf telefonata kuljum plus tliet mitt email oħra bit-total ikun ta’ 1,300 kuljum ta’ telefonati u emails li qed isaqsu dwar kif ser jaffetwahom il-pakkett li ħabbar il-gvern u jistaqsu dwar min iħaddimhom hux jimxi b’mod ġust skont il-ftehim bejn l-isħab soċjali fl-MCESD”. Il-Ministru Abela emfasizza li min ma jistax iżomm mal-miżuri li tħabbru obbligat jikkuntattja lid-Dipartiment għar-Relazzjonijiet Industrijali biex isiru arranġamenti alternattivi."
2020-04-07,"Il-pulizija b’9,500 spezzjoni fuq nies bi kwarantina mandatorja",https://www.tvm.com.mt/mt/news/il-pulizija-b9500-spezzjoni-fuq-nies-bi-kwarantina-mandatorja/,"Lil hinn mis-sensazzjonaliżmu ta’ wħud u tixrid ta’ informazzjoni falza fuq il-mezzi soċjali, jidher li hemm sens ċiviku qawwi li qed jgħin lill-pulizija biex jinfurzaw l-avviżi legali dwar il-Covid-19. Fl-aħħar jiem kienu numerużi r-rapporti li saru lill-pulizija dwar il-ksur tal-ordnijiet tal-kwarantina kif ukoll ta’ persuni li jkunu fi gruppi ta’ aktar minn tlieta min-nies. Minn kemm ilha li daħlet il-Covid 19 f’pajjiżna, uffiċjali tal-pulizija qalu li żdied ħafna x-xogħol, bl-avviżi legali ġodda intenzjonati biex tiġi kkontrollata l-imxija ta’ dan il-virus, u li kien għalhekk li twaqqfet taqsima apposta flimkien mal-control room biex tiffoka fuq telefonati relatati ma’ dawn l-avviżi legali. Sal-bieraħ il-pulizija għamlu 9,477 spezzjoni fuq nies li qegħdin fuq kwarantina mandatorja, u li minnhom instab li kien hemm 66 li abbużaw u ngħataw taħrika ta’ tlett elef ewro kull wieħed. Saru wkoll 4,856 spezzjoni fuq stabbilimenti li suppost jinsabu magħluqa, u li minnhom kien hemm 10 li nstabu miftuħin u ngħataw taħrika ta’ €3,000 kull wieħed ukoll. L-Ispettur Justin Camilleri mill-control room tad-depot u s-servizz il-ġdid tal-Covid 19, qal li l-publiku huwa infurmat sew bl-obbligi li joħroġ mill-avviżi legali u dan jixhduħ ir-rapporti li qed jaslulhom. “Fil-bidu kien ikollna telefonati fuq ksur ta’ kwarantina, imma issa qed ikollna iktar ta’ ġemgħat ta’ iktar minn tlieta, u l-Ħadd kellna iktar minn 60 rapport ta’ dan il-każ.” Is-Surġent Rodianne Bartolo Hayden mis-sezzjoni tas-CMRU stqarret li l-Korp qed jaħli riżorsi importanti b’rapporti foloz waqt li appellat li fejn ikun osservat ksur tal-liġi għandu jsir rapport direttament lill-pulizija. “Jekk persuna qed tara irregolarità mal-Covid 19 u l-avviżi legali, jirrapurtaw pulizija milli fuq social media għax qed ikun hemm ħela ta’ ħin għax sakemm rapporti jaslu għandna, l-evidenza jilħqu jitilqu n-nies, u jkun hemm uploads li jagħtu l-impressjoni bħalissa meta ma jkunux.” Is-Surġent Bartolo Hayden saħqet li min juża mezzi soċjali għandu jkun responsabbli. Appellat biex min jagħmel rapport ikun ġenwin u mhux isir rapport fuq xi ħaġa li ġrat jiem ilu għax ikun għalxejn. Il-Ħadd li għadda wara telefonati li daħlu wkoll fuq in-numru 2294 4511 u 2294 4504 u anki minn patrols li saru mill-pulizija ngħataw total ta’ 81 taħrika f’Malta u Għawdex b’nies li nqabdu jinġemgħu fi gruppi ta’ 4 jew aktar u weħlu 100 ewro kull wieħed. Il-pulizija appellat biex każijiet ġenwini jiġu rappurtati biex tittieħed azzjoni f’waqtha f’din il-pandemija biex ma tkomplix tinfirex."
2020-04-07,Għandna nilbsu l-maskra?,https://www.tvm.com.mt/mt/news/ghandna-nilbsu-l-maskra/,"Ma’ kull jum li jgħaddi jiżdied id-dibatittu u l-kontroversja jekk il-maskri jagħtux protezzjoni adegwata kontra l-coronavirus. L-opinjoni anke fost il-professjonisti hija maqsuma speċjalment fuq l-użu tal-maskri min-nies. F’dawra mat-toroq wieħed malajr jinnota li l-maġġoranza assoluta tan-nies f’Malta mhumiex jilbsu l-maskra. F’xi pajjiżi, l-użu tal-maskri għalkemm mhux obbligatorju infirex sew fosthom f’pajjiżi tal-Asja, fl-Istati Uniti u anke fir-Repubblika Ċeka. It-tabib Frank Portelli, mixħuf b’mewt bil-covid 19 ta’ oħtu Rosalie fi sptar fl-Ingilterra huwa fost dawk li jemmnu li l-maskra, jekk tintuża tajjeb, toffri protezzjoni. “Aħna qed niġġieldu taf għalfejn qed niġġieldu? Għal ħajjitna. Jien qed nitkellem minn esperjenza personali issa. Mietet oħti b’din il-marda. U l-marda ħaditha mill-isptar. Mhux it-tort tal-isptar. L-isptar isir epiċentru tal-mard.” It-tabib Portelli jemmen li l-maskri disposabbli jekk użati tajjeb iservu ta’ tarka kontra t-tixrid tal-mard. “Inti trid tħares lejha li qisek għandek tissue ma’ ħalqek il-ħin kollu. Issa tissue meta tixxarrab tarmiha. L-istess il-maskra. Hija disposable. Jekk tixxarrab il-maskra inti tarmiha u tilbes oħra. Għalhekk jgħidulhom disposable. Il-maskra qiegħda hemmhekk biex inti min qed jilbisha ma jagħtihiex lil ħaddieħor, mela jekk nilbisha jien ma nagħtihiex lilek.  Meta xi ħadd infettat qed jilbisha, hu qed jilbisha biex ma jqassamhiex lil ħaddieħor. Allura inti tara per żempju l-iktar nies ħaduha mit-tobba huma t-tobba li jaħdmu viċin ta’ wiċċ il-pazjent.” Sal-lum l-awtoritajiet tas-sahha f’Malta sostnew li għalkemm qed jevalwaw kollox għadhom qed jimxu mar-rakkomandazzjoni tal-Għaqda Dinija tas-Saħħa dwar l-użu tal-maskri. Dwar dan wieġeb ukoll id-deputat Prim Ministru Chris Fearne f’konferenza tal-aħbarijiet ta’ dalgħodu. “F’każijiet fejn għandna persuni li qegħdin f’kuntatt ma’ persuni li għandhom il-virus jilbsu l-maskra biex jipproteġu lilhom infushom….però mbagħad jeżistu sitwazzjonijiet fejn inti tilbes il-maskra biex ma xxerridx il-mikrobu int. Jiġifieri jkollok il-mikrobu u tilbes il-maskra biex tipproteġi lil oħrajn… Aħna f’Malta għadna ma wasalniex f’dan l-istadju fejn tant għandna nies fil-komunita li toħroġ direttiva li kulħadd għandu jilbes maskra.” Bil-maskra jew mingħajr, ir-rakkomandazzjonijiet tal-awtoritajiet tas-saħħa fosthom biex tinżamm id-distanza u għall-ħasil spiss tal-idejn jibqgħu jgġoddu kemm għal min jilbes il-maskra kif ukoll dawk li ma jilbsuhiex."
2020-04-07,ARA: Id-Deputat Prim Ministru b’messaġġ għall-barranin,https://www.tvm.com.mt/mt/news/ara-id-deputat-prim-ministru-bmessagg-ghall-barranin/,"Waqt konferenza tal-aħbarijiet id-Deputat Prim Ministru u Ministru għas-Saħħa Chris Fearne għadda messaġġ għall-barranin Matul il-konferenza, Dr Fearne qal li fl-aħħar 24 siegħa l-każijiet ta’ pazjenti bl-imxija tal-COVID-19 żdiedu bi 52. Ara l-messaġġ ta’ Dr Fearne hawn:"
2020-04-07,‘Il-proċess għall-isptar prifabbrikat għaddej’ – Chris Fearne,https://www.tvm.com.mt/mt/news/il-process-ghall-isptar-prifabbrikat-ghaddej-chris-fearne/,"Id-Deputat Prim Ministru u Ministru għas-Saħħa Chris Fearne qal li l-proċess għall-isptar prifabbrikat għaddej. Waqt li kien qed iwieġeb għad-domandi tal-ġurnalisti, Dr Fearne qal li bħalissa hemm il-bord tal-aġġudikazzjoni għaddej b’ħidmietu u qed jistenna r-rapport tal-bord biex imbagħad jimxi minn hemm. Dwar allegazzjoni li kienet saret minn kelliem tal-Oppożizzjoni, il-Ministru Fearne qal li din ittieħdet bis-serjetà u ġiet investigata iżda l-allegazzjoni rriżultat fin-negattiv. Spjega li dal-mudell ta’ sptar prifabbrikat qed jintuża minn diversi pajjiżi sabiex jlaħħqu aktar mad-domanda tal-pazjenti."
2020-04-07,Għad ma wasalniex fl-istadju li tintlibes il-maskra minn kulħadd – id-Deputat Prim Ministru,https://www.tvm.com.mt/mt/news/ghad-ma-wasalniex-fl-istadju-li-tintlibes-il-maskra-minn-kulhadd-id-deputat-prim-ministru/,"Id-Deputat Prim Ministru qal li Malta għad ma waslitx fl-istadju li kulħadd jilbes il-maskra. F’mistoqsija minn ġurnalist ta’ TVM, id-Deputat Prim Ministru Chris Fearne wieġeb li għalissa, fil-komunità tagħna għad mhemmx numri kbar ta’ infettati u għalhekk s’issa mhemmx il-bżonn li l-maskri jintlibsu minn kulħadd. Huwa qal li l-awtoritajiet qed jimxu dejjem mal-evidenza xjentifika li jaf tinbidel maż-żmien. S’issa l-evidenza turi li l-maskra għandha tintlibes minn dawk il-persuni li għandhom kuntatt dirett ma’ pazjenti tal-Covid-19 bħal tobba u infermiera. Jeżistu sitwazzjonijiet fejn tilbes maskra biex ma xxerridx il-mikrobu f’-komunità fejn infirex ħafna l-mikrobu bħall-Italja fejn qed joħorġu rakkomandazzjonijiet biex jintilbsu minn ħulħadd. Id-Deputat Prim Ministru kkonferma li Malta għadna ma waslitx fl-istadju biex tinħareġ din id-direttiva. Huwa wissa wkoll dwar xi tipi ta’ maskri li jixxarbu malajr bil-bżieq tal-persuna li jwassal għall-multiplikazzjoni tal-mikrobu."
2020-04-07,‘Jekk il-pubbliku ma jikkoperax is-sodod fl-ITU mhux se jservu’ – id-Deputat Prim Ministru,https://www.tvm.com.mt/mt/news/jekk-il-pubbliku-ma-jikkoperax-is-sodod-fl-itu-mhux-se-jservu-id-deputat-prim-ministru/,"Id-Deputat Prim Ministru Chris Fearne qal li jekk il-pubbliku ma jikkoperax u jobdi l-miżuri tal-Gvern u l-awtoritajiet tas-saħħa, is-sodod fl-ITU mhux se jservu. B’kollox s’issa f’Mater Dei hemm 125 sodda fl-ITU bild-Deputat Prim Ministru jikkonferma li jinsabu fil-proċess li jitilgħu għal 200 sodda. Barra dan, qed isir it-taħriġ meħtieġ mat-tobba u infermiera speċjalizzati biex jaħdmu u jfejqu lill-pazjenti bil-Covid-19. F’Għawdex, is-7 sodod tal-ITU mistennija jitilgħu għal 20. Dawn is-sodod se jservu biżżejjed jekk il-pajjiż iżomm mal-pjan previst. Biss, id-Deputat Prim Ministru qal li dan huwa kollu possibbli biss jekk il-pubbliku jikkopera. Huwa tenna li d-dixxipplina tal-pubbliku hija essenzjali biex tiġi kkontrollata l-pandemija f’pajjiżna."
2020-04-07,Anzjana f’dar tal-anzjani bil-Coronavirus,https://www.tvm.com.mt/mt/news/anzjana-fdar-tal-anzjani-bil-coronavirus/,Waħda mit-52 persuna nfettati bil-Coronavirus hija anzjana residenti f’dar tal-anzjani. Dan qalitu s-Supretendent tas-Saħħa Pubblika Charmaine Gauci. Hija spjegat li d-djar tal-anzjani ilhom jieħdu prekawzjonijiet. Kompliet tgħid li l-fatt li kellna każ wieħed biss s’issa jfisser li l-miżuri li ttieħdu qed jaħdmu. Ara wkoll: 52 każ ieħor ta’ Coronavirus f’Malta It-52 każ tal-lum s’issa mhux relatati ma’ Ħal Far – id-Deputat Prim Ministru ‘Jinkwetawna nies li mhux insibu għaliex dawn jibqgħu jxerrdu l-mard’            
2020-04-07,‘Jinkwetawna nies li mhux insibu għaliex dawn jibqgħu jxerrdu l-mard’,https://www.tvm.com.mt/mt/news/jinkwetawna-nies-li-mhux-insibu-ghaliex-dawn-jibqghu-jxerrdu-l-mard/,"Il-Professur Charmaine Gauci qalet li l-awtoritajiet tas-saħħa inkwetati b’dawk il-persuni li mhux jirnexxilhom isibu bil-contact tracing l-għaliex dawn jibqgħu jxerrdu l-mard. Għalhekk, il-Professur Gauci reġgħet fakkret lill-pubbliku biex jikkopera u jobdi l-miżuri u direttivi tal-awtoritajiet biex il-ħidma tad-Dipartimenti tas-Saħħa ma jisfawx fix-xejn. Illum ġew ikkonfermati 52 każ ġdid bl-ammont totali ta’ infettati jitla’ għal 293. B’kollox saru 11,740 test u 293 minnhom immarkaw pożittivi u l-ħidma ta’ kontinġenza qed tibqa’ ssir biex jinqabdu aktar nies infettati.  "
2020-04-07,It-52 każ tal-lum s’issa mhux relatati ma’ Ħal Far – id-Deputat Prim Ministru,https://www.tvm.com.mt/mt/news/il-52-kaz-tal-lum-sissa-mhux-relatati-ma-hal-far-id-deputat-prim-ministru/,"Dawn it-52 każ ikkonfermati llum li ħarġu fl-aħħar 24 siegħa, mhumiex relatati ma’ Ħal Far. Dan qalu d-Deputat Prim Ministru Chris Fearne waqt konferenza stampa fid-dawl tas-sitwazzjoni fiċ-ċentru miftuħ ta’ Ħal Far fejn ħarġu immigranti pożittivi u tqiegħed kulħadd taħt kwarantina manadatorja. Madanakollu, id-Deputat Prim Minsitru qal li dan ma jfissirx li minn Ħal Far mhux se jkollna aktar każijiet. Huwa kkonferma wkoll li l-każijiet tal-lum ġew iżolati fejn qed isir ukoll contact tracing biex jinqabdu persuni qribhom li kienu f’riskju akbar tal-mikrobu biex jitqiegħdu fi kwarantina. B’kollox saru 825 test f’Malta u Għawdex bil-għan tal-awtoritajiet tas-saħħa li jilħqu l-1,000 test kuljum."
2020-04-07,52 każ ieħor ta’ Coronavirus f’Malta,https://www.tvm.com.mt/mt/news/52-kaz-iehor-ta-coronavirus-fmalta/,"Ikkonfermati 52 każ ġdid ta’ Coronavirus f’Malta mid-Deputat Prim Ministru Chris Fearne waqt konferenza stampa llum. Id-Deputat Prim Ministru u Ministru għas-Saħħa Chris Fearne spjega li erba’ minn dawn huma Għawdxin. Qal li s’issa lħaqna 293 każ. Waqt konferenza tal-aħbarijiet qal li mhux sorpriż b’dan in-numru għax anke mill-istatistika li kellhom kienu jaħsbu li dan l-ammont se jintlaħaq ġimgħa ilu. Qal li Malta rnexxielha tittardja dan l-ammont sa-lum, u dan ifisser li l-miżuri li ttieħdu qed iħallu effett. Qal li dawn it-52 każ ma jinvolux residenti fiċ-ċentru l-miftuħ ta’ Ħal Far. Ilbieraħ sar rekord ta’ testijiet fejn saru 825 test. Qal li l-mira hija li jsiru elf test kuljum u ġie spjegat li sa issa saru 11,740 test. Dwar it-testijiet, Dr Fearne qal li dalgħodu ħabbar żewġ numri ta’ telefown għall-health care workers biex iċemplu fuqhom biex isirilhom test.   Qal li għalkemm illum kellna dan l-ammont kbir ma jfissirx li għada bilfors se jkollna l-istess ammont. Qal li dan qalu wkoll meta kellna żewġ każijiet biss. Spjega li ma tistax tieħu statistika fuq ġurnata waħda u appella lill-pubbliku biex jibqa’ dixxiplinat għax qal jekk nikkontrollawx jew le l-imxija f’Malta jiddependi minn kull wieħed u waħda minna. Ħeġġeġ lin-nies li jistgħu biex jaħdmu mid-dar u appella lill-poplu biex joħroġ għall-affarijiet essenzjali. Dr Fearne qal se tinħareġ database għal min irid jagħti xi servizz f’din l-imxija. Huwa appella wkoll biex nieħdu ħsieb lil xulxin anke billi nċemplu l-qraba tagħna u qal li tnieda helpline ġdid – 1770, għal nies li għandhom bżonn għajnuna ta’ saħħa mentali. Min-naħa tagħha s-Superintendent tas-Saħħa, Charmaine Gauci tat rendikont tat-52 persuna. Hija qalet li minn dawn it-52 każ hemm erba’ minnhom minn Għawdex u 5 barranin.  Fost il-barranin hemm 2 Indjani u ieħor mis-Somalja. Prof Gauci spjegat li dawn mhumiex residenti fiċ-ċentru l-miftuħ ta’ Ħal Far. Kompliet tgħid li persuna mill-każijiet tal-lum tgħix f’dar tal-anzjani."
2020-04-07,Miss England tħalli l-kuruna warajha biex terġa’ tibda taħdem fl-isptar,https://www.tvm.com.mt/mt/news/miss-england-thalli-l-kuruna-warajha-biex-terga-tibda-tahdem-fl-isptar/,"Bhasha Mukherjee li kienet inkurata Miss England fl-2019 marret lura r-Renju Unit biex tkompli bil-karriera tagħha ta’ tabib minħabba l-imxija tal-Coronavirus. Hija kienet ħadet brejk mill-kariera ta’ tabib wara li ħadet sehem f’Miss World f’Diċembru li għadda, fejn kienet irrappreżentat lill-Ingilterra wara li rebħet Miss England. Mistiedna bħala ambaxxatriċi għal diversi għaqdiet tal-karità, Mukherjee waqfet għal ftit mill-kariera ta’ tabib u ffokat fuq xogħol umanitarju li kellu jibqa’ għaddej sa Awwisu li ġej. Hija kienet mistiedna l-Afrika, it-Turkija, l-Indja, il-Pakistan u għadd ta’ pajjiżi Asjatiċi oħra biex tagħmel xogħol ta’ karità. Hija kienet tinsab l-Indja imma hekk kif il-qagħda fl-Ingilterra bdiet sejra għall-agħar minħabba l-imixja, hija bdiet tirċievi messaġġi mingħand eks kollegi dwar is-sitwazzjoni tagħhom. Hija ċemplet lit-tmexxija tal-isptar biex tgħidilhom li xtaqet tmur lura x-xogħol għax bidet tħossha ħażin għall-kollegi tagħha anke jekk kienet qed tagħmel xogħol umanitarju. Hija qalet li minkejja li kienet qed tagħmel xogħol volontarju xorta kien mitlub minnha li tilbes il-kuruna u tidher sabiħa. Esprimiet li ma ħassithiex komda li tibqa’ hemm u riedet terġa’ tibda taħdem ta’ tabib."
2020-04-07,“Il-Covid-19 sfida biex ix-xandir nazzjonali jibqa’ jżomm ‘il-poplu aġġornat kif xieraq” – Iċ-Chairman tal-PBS,https://www.tvm.com.mt/mt/news/il-covid-19-sfida-biex-ix-xandir-nazzjonali-jibqa-jzomm-il-poplu-aggornat-kif-xieraq-ic-chairman-tal-pbs/,"F’intervent fuq RAI Radio 3, li f’dawn l-aħħar jiem qed tiġbor sensiela ta’ messaġġi mill-ogħla uffiċjali ta’ għadd ta’ pajjiżi fosthom Malta b’rabta mal-Covid-19, iċ-Chairman tal-PBS Dr Tonio Portughese stqarr li ċ-ċirkostanzi straordinarji li ninsabu fihom huma ta’ sfida għal kulħadd, anki għax-xandir. Madanakollu, iċ-Chairman qal li x-xandir għandu l-obbligu li jkompli jaħdem qatigħ kif qed jagħmel, bil-għan li jkompli jżomm ‘il-poplu aġġornat bl-aqwa mod. Lil hinn minn xtutna, il-minġel tal-mewt qed jaħsad il-ħajja ta’ eluf ta’ persuni. Għaldaqstant, fl-isfond ta’ din ir-realtà, Dr Portughese stqarr li x-xandir huwa mistenni li jkompli jwassal l-aħħar żviluppi kif xieraq u mingħajr ma joħloq paniku mingħajr bżonn, bit-tama li l-aħbarijiet ma jaqgħux fuq widnejn torox u biex dak li jkun ikompli jiġbed ħabel wieħed sabiex flimkien negħlbu din l-isfida mill-aktar fis. Iċ-Chairman żied jgħid li l-PBS qed taħdem id f’id mal-awtoritajiet tas-Saħħa Pubblika, l-awtoritajiet governattivi, kif ukoll mal-Knisja, li permezz tax-xandir qed ixxandar l-kelma ta’ Alla darbtejn kuljum. Kif jgħid il-Malti, bniedem avżat nofsu armat. Għaldaqstant, huwa importanti li lkoll insegwu x’inhu jiġri ta’ spiss, u li nkomplu noqogħdu b’seba’ għajnejn għall-ġid ta’ kulħadd."
2020-04-07,DALWAQT: Id-Deputat Prim Ministru jindirizza konferenza stampa dwar Covid-19,https://www.tvm.com.mt/mt/news/dalwaqt-id-deputat-prim-ministru-jindirizza-konferenza-stampa-dwar-covid-19/,"Fil-11:00, id-Deputat Prim Ministru Chris Fearne mistenni jindirizza konferenza stampa dwar is-sitwazzjoni attwali ta’ Covid-19 f’Malta. Il-konferenza se tixxandar fuq TVM, tvm.com.mt, Radju Malta u l-paġna Facebook ta’ TVM"
2020-04-07,Appell biex ċittadini Maltin li jinsabu barra minn Malta jiġu lura sal-Ħadd li ġej,https://www.tvm.com.mt/mt/news/appell-biex-cittadini-maltin-li-jinsabu-barra-minn-malta-jigu-lura/,"Fid-dawl tat-tixrid li dejjem jiżdied tal-COVID-19 u għaldaqstant tal-limiti li dejjem qed jiżdiedu biex wieħed isiefer minn ajruporti barra l-pajjiż, ċittadini Maltin li bħalissa jinsabu barra minn Malta qed ikunu mħeġġa biex jiġu Malta sa mhux aktar tard minn nhar il-Ħadd 12 ta’ April 2020. Fi stqarrija ntqal li dawn jistgħu jiġu lura permezz ta’ titjiriet minn Heathrow f’Londra jew l-ajruport maġġuri ta’ Frankfurt. Dawn jistgħu jagħmlu użu minn kwalunkwe titjira kummerċjali disponibbli. L-itinerarju tat-titjira flimkien ma’ kopja tal-passaport, għandhom jintbagħtu fuq [email protected] B’hekk wieħed ikun jista’ jirriserva t-titjira ta’ ripatrijazzjoni tiegħu minn Heathrow f’Londra jew minn Frankfurt. Persuni li jagħżlu li jibqgħu barra mill-pajjiż wara t-12 ta’ April 2020, jieħdu r-responsabbiltà tar-riskju fuqhom. Il-Ministeru għall-Affarijiet Barranin u Ewropej ma jistax jiggarantixxi r-ripatrijazzjoni wara din id-data. Dan t’hawn fuq japplika wkoll għal ċittadini ta’ pajjiżi terzi li għandhom permess Malti validu ta’ residenza. Biex wieħed jirriserva titjira ta’ ripatrijazzjoni hemm bżonn ta’ kopja tal-passaport u tal-karta tar-residenza. Din għandha tintbagħat flimkien mal-itinerarju tat-titjira fuq [email protected] Dawk il-persuni li ma jistgħux jivvjaġġaw minħabba lockdowns imposti, għandhom jinfurmaw minnufih lill-Ministeru fuq [email protected] Dawk li diġà huma rreġistrati mal-Ministeru qed ikunu mħeġġa wkoll jibagħtu email bl-aġġornament tal-istatus attwali tagħhom. Iċ-Ċentru ta’ Sitwazzjoni fi ħdan il-Ministeru għall-Affarijiet Barranin u l-Affarijiet Ewropej huwa disponibbli mit-08:00 sat-20:00hrs, mit-Tnejn sal-Ħadd u jista’ jintlaħaq bit-telefon fuq 00356 2204 2200. Ir-riservazzjonijiet għal titjiriet ta’ ripatrijazzjoni se jkunu aċċettati biss bl-email. Ara wkoll: Appell lill-Maltin li qegħdin barra biex ma jdumux jaħsbuha jekk iridu jirritornaw "
2020-04-07,"Donazzjoni ta’ 20,000 maskra lill-Isptar Mater Dei",https://www.tvm.com.mt/mt/news/donazzjoni-ta-20000-maskra-lill-isptar-mater-dei/,"Il-kumpanija CiviQuo flimkien mal-kumpanija Franċiża UNIQORN tat donazzjoni ta’ 20,000 maskra lil Malta. Id-donazzjoni saret lill-Isptar Mater Dei. Dawn il-maskri se jintużaw mill-istaff u l-infermiera tal-Isptar u se jintużaw flimkien ma’ eyes visors li bħalissa qed jinħadmu."
2020-04-07,Jiżdiedu t-testijiet għall-Covid-19 lill-ħaddiema tas-saħħa,https://www.tvm.com.mt/mt/news/jizdiedu-t-testijiet-ghall-covid-19-lill-haddiema-tas-sahha/,"Id-Deputat Prim Ministru u Ministru għas-Saħħa, Chris Fearne qal li qed jiżdiedu t-testijiet għall-Covid-19 lill-ħaddiema tas-saħħa. Sa issa f’Malta diġà saru 10,913 swab tests li minnhom s’issa rriżultaw 241 każ pożittiv. Sal-bieraħ f’Mater Dei hemm 8 pazjenti infettati bil-coronavirus mentri fl-isptar Boffa hemm 16 u f’St Thomas Hospital hemm 20."
2020-04-07,L-ogħla awtoritajiet Maltin jawguraw fejqan lil Boris Johnson,https://www.tvm.com.mt/mt/news/il-prim-ministru-jawgura-fejqan-lil-boris-johnson/,"Il-President ta’ Malta George Vella, il-Prim Ministru Robert Abela u l-Kap tal-Oppożizzjoni Adrian Delia awguraw fejqan ta’ malajr lill-Prim Ministru tar-Renju Unit Boris Johnson. Dan wara li Boris Johnson għamel il-lejl fit-Taqsima tal-Kura Intensiva fi sptar fiċ-ċentru ta’ Londra wara li s-sintomi tal-COVID-19 komplew jiggravaw.    L-Uffiċċju tal-Prim Ministru Ingliż qal li tniżżel fl-ITU fuq parir tat-tim mediku tiegħu u li qed jirċievi kura eċċellenti. Il-Prim Ministru Johnson qal lill-Ministru tal-Affarjiet Barranin Dominic Raab biex imexxi minfloku fejn meħtieġ. Johnson, li għandu 55 sena, iddaħħal l-isptar St Thomas b’sintomi persistenti tal-COVID-19. Skont Buckingham Palace, ir-Reġina qed tiġi infurmata dwar saħħet Johnson, waqt li mexxejja madwar id-dinja inkluż il-Prim Ministru Robert Abela esprimew appoġġ għall-Prim Ministru Johnson u awgurawlu fejqan ta’ malajr. BBC qed jirrapporta li tard it-Tnejn filgħaxija qabel ma ddaħħal fl-ITU, Johnson ingħata l-ossiġnu. Ara wkoll: Il-PM Boris Johnson fit-taqsima tal-kura intensiva "
2020-04-07,COVID-19: Franza tirreġistra l-akbar rata ta’ mwiet f’ġurnata,https://www.tvm.com.mt/mt/news/covid-19-franza-tirregistra-l-akbar-rata-ta-mwiet-fgurnata/,"Franza irreġistrat l-akbar rata ta’ imwiet f’ġurnata mindu bdiet l-imxija tal-Coronavirus fil-pajjiż, hekk kif tħabbar li f’24 siegħa mietu 833 persuna. S’issa fi Franza tilfu ħajjithom 8,911-il persuna kawża tal-Covid-19 u 98,010 persuna ġew infettati biha. Skont il-Ministru tas-Saħħa tal-pajjiż, Franza għadha ma laħqietx l-ogħla ammont ta’ każijiet f’ġurnata. Min-naħa tagħha l-Italja reġgħet rat żieda fil-każijiet wara diversi jiem bil-każijiet jonqsu u Spanja kompliet nara tnaqqis fl-għadd ta’ persuni bil-marda Covid-19 għar-raba’ ġurnata konsekuttiva."
2020-04-06,Il-PM Boris Johnson fit-taqsima tal-kura intensiva,https://www.tvm.com.mt/mt/news/il-pm-boris-johnson-fit-taqsima-tal-kura-intensiva/,"Il-Prim Ministru tar-Renju Unit Boris Johnson, jinsab fit-taqsima tal-kura intensiva kawża tal-COVID19. dan wara li kelliem għall-Downing Street qal li l-kundizzjoni ta’ saħtu qalbet għall-agħar. Il-Prim Ministru Johnson iddaħħal l-isptar ilbieraħ filgħaxija minħabba sintomi persistenti ta’ Coronavirus, fosthom deni u sola, li ilu bihom għaxart ijiem u baqa’ jinżamm l-isptar taħt l-osservazzjoni tat-tobba. Waqt li sa dalgħodu kien għadu għaddej bil-ħidma tiegħu fit-tmun tal-Gvern tar-Renju Unit mill-isptar St Thomas fil-qalba ta’ Londra, kif qal hu stess fi tweet, illejla kelliem għall-Downing Street qal li il-PM Johnson appunta lill-Ministru tal-Affarijiet Barranin biex imexxi il-gvern fin-nuqqas tiegħu."
2020-04-06,Appell lill-Maltin li qegħdin barra biex ma jdumux jaħsbuha jekk iridu jirritornaw,https://www.tvm.com.mt/mt/news/appell-lill-maltin-li-qeghdin-barra-biex-ma-jdumux-jahsbuha-jekk-iridu-jirritornaw/,"Il-Ministru għall-Affarijiet Barranin appella lill-Maltin li jinsabu barra u jixtiequ jirritornaw Malta biex ma jħallux aktar żmien jgħaddi, għax spjega li sar aktar diffiċli li wieħed jiċċaqlaq minn pajjiż għal ieħor. Sadanittant, Malta kienet kruċjali biex għadd ta’ residenti barranin imorru lura pajjiżhom, f’ħidma li qed tiġi rikkonoxxuta fuq livell internazzjonali. Mindu faqqgħet l-imxija tal-COVID-19, il-Ministeru għall-Affarijiet Barranin u Ewropej saħħaħ il-ħidma biex b’kollaborazzjoni ma’ gvernijiet oħrajn jassisti fir-ripatrijazzjoni ta’ barranin li xtaqu li jirritornaw f’pajjiżhom. Il-Ministru Evarist Bartolo qal li Malta wkoll sabet l-għajnuna ta’ pajjiżi bħall-Ġermanja sabiex jinġiebu l-Maltin li kienu f’pajjiżi mbiedgħa – fejn m’hemmx titjiriet tal-Air Malta. “Jekk għandna nies l-Amerika Latina, jekk għandna nies il-Filippini, jekk għandna nies postijiet oħra, l-Asja u postijiet fl-Afrika fejn l-Air Malta ma ttirx, hemmhekk qed ikollna kollaborazzjoni mal-Gvern Ġermaniż, biex parti mis-seats tal-ajruplani jirriservawhom għall-Maltin biex iġibuhom ġol-Ewropa, u mbagħad aħna minn hemm ngħinu biex inġibuhom lura lejn Malta.” Il-Ministru Bartolo appella lill-Maltin li jinsabu barra biex jifhmu l-gravità tas-sitwazzjoni u min għandu jiġi lura, jiġi. Spjega li żdiedet id-diffikultà biex l-ajruplani jitħallew itiru speċjalment fil-pajjiżi li waqqfu l-ivvjaġġar – kemm bl-ajru kif ukoll bil-baħar. “Kelli nitkellem ma’ Ministri tal-Affarijiet Barranin ta’ pajjiżi oħra pereżempju l-Indja fejn jgħidlek sal-erbatax ta’ April tkellmunix, għax tajna ordni ta’ lockdown totali li mhux se nħallu titjiriet isiru. Anke għandna pajjiżi oħra li għamlu hekk għalhekk irid lin-nies tagħna jifhmu kemm sar aktar diffiċli li issa tiċċaqlaq minn pajjiż għall-ieħor.” Il-Ministru żied jgħid li għalkemm is-servizz ta’ ripatrijazzjoni beda ftit jiem wara li faqqa’ l-ewwel każ ta’ COVID-19 f’Malta erba’ ġimgħat ilu – għadd hemm Maltin li jridu jiġu. Il-Maltin li nqabdu f’pajjiż ieħor u jridu jiġu lura jistgħu jċemplu fuq 2204 2200. Il-Ministru rrimarka li waqt li hemm kollaborazzjoni kbira bejn il-pajjżi f’dan il-proċess, mhux l-istess jista’ jingħad fejn jidħol tagħmir mediku bħalma huma ventilators. Fi kliemu bħalissa għaddejja gwerra feroċi għalihom fid-dinja. “Smajna bi stejjer fejn insterqu anke containers, fejn anke ajruplan se jitlaq b’apparat iwaqqfuh fuq ir-runway u jeħdulu l-affarijiet u jkunu sejrin pajjiż u jmorru pajjiż ieħor.” Il-Ministru Bartolo qal li l-Gvern Malti għaddej b’ħidma biex jinġiebu aktar ventilators. Intant, Malta rċeviet nofs miljun maskra mingħand is-sid tal-kumpanija Praude Asset Management, l-avukat Massimo Malvestio, li ġew manifatturati fir-reġjun Taljan ta’ Veneto. Is-Segretarju Parlamentari, Deo Debattista spjega dawn huma maskri li tużahom darba u se jintużaw minn diversi entitajiet bħal Forzi Armati, il-pulizija, u l-ħaddiema fid-Diviżjoni tat-Tindif u l-Manuntenzjoni. Qal li jekk in-nies tidra tużahom – maskri bħal dawn jistgħu jintużaw ukoll f’postijiet bħal supermarkets. “Jekk użati tajjeb inti se tnaqqas iċ-ċans li jkollok spread, iżda xejn mhu aħjar minn social distancing.” L-ewwel minn dawn il-maskri intużaw mill-242 Taljan li nhar il-Ħadd filgħodu ħallew Malta bil-katamaran tal-Virtu Ferries għal Sqallija. B’kollaborazzjoni mal-Ambaxxata Taljana, mindu faqqgħet din il-kriżi aktar minn elf u sitt mitt Taljan li jgħixu Malta rritornaw l-Italja."
2020-04-06,"L-Ewropa bi tnaqqis żgħir fl-imwiet, l-għawġ miexi lejn l-Istati Uniti",https://www.tvm.com.mt/mt/news/l-ewropa-bi-tnaqqis-zghir-fl-imwiet-l-ghawg-miexi-lejn-l-istati-uniti/,"Fl-Ewropa bdew jidhru sinjali, anke jekk zgħar, li bdew jonqsu l-imwiet bil-coronavirus waqt li l-għawġ jidher li miexi lejn l-Istati Uniti, bit-tabib ewlieni jgħid li din mistennija tkun l-aktar ġimgħa diffiċli u ta’ dieqa li qatt għexu ħafna Amerikani. Fl-Italja, tissokta il-pjaga tal-imxija, b’636 ruħ mejta – 110 persuni aktar mill-bieraħ. Iżda l-pazjenti fit-taqsima ta’ kura intensiva komplew jonqsu. L-aktar ġimgħa għal qalb l-Ispanjoli, s-Semana Santa, toffri raġġ ta’ tama hekk kif għar-raba’ jum infila, il-persuni mejta naqsu bi ftit. Fl-aħħar 24 siegħa kien hemm 637 mewt kawża tal-COVID19 – l-inqas rata sa mill-24 ta’ Marzu. L-Ispanjoli ilhom 3 ġimgħat jgħixu taħt restrizzjonijiet kbar, bil-lockdown ġie estiz sal-aħħar ta’ April. It-tnaqqis fil-każi qed jiġi rrapurtat ukoll fi Franza u l-Ġermanja, fost oħrajn. Il-Kanċillier tal-Awstrija Sebastian Kurz qal li qed jippjana li mill-ġimgħa d-dieħla, jerġa’ jiftaħ il-ħwienet. Fl-Awstrija, ħwienet mhux essenzjali, skejjel u postijiet ta’ divertiment huma fost il-postijiet li ilhom magħluqa tliet ġimgħat. Kurz qal li l-pubbliku se jkun obbligat li jilbes maskri biex joħroġ barra. Il-Kanċillier Ġermaniż Angela Merkel qalet li l-Unjoni Ewropea qed taffaċja l-akbar sfida mindu twaqqfet u qalet li hu importanti li tohrog b’saħħithom minn din il-kriżi ekonomika. It-tama li feġġet fl-Ewropa tikkuntrasta mal-biża’ mill-mewġa tal-pandemija li huma maħkuma minnha l-Istati Uniti bħalissa. Il-persuni mejta fl-Amerka issa jinsabu viċin l-għaxart elef. It-tabib ewlieni tal-Istati Uniti, Jerome Adams, wissa li din mistennija tkun waħda mill-aktar ġimgħat iebsa u ta’ dieqa f’ħajjet ħafna Amerikani."
2020-04-06,“Il-maġġoranza tal-immigranti fehmu l-messaġġ” – L-AWAS dwar il-kwarantina f’Ħal Far,https://www.tvm.com.mt/mt/news/il-maggoranza-tal-immigranti-fehmu-l-messagg-l-awas-dwar-il-kwarantina-fhal-far/,"Il-maġġoranza tal-immigranti fiċ-ċentru miftuħ ta’ Ħal Far qed jifhmu l-messaġġ u qed jikkoperaw. Dan qalu Mauro Farrugia, Kap Eżekuttiv tal-għaqda mhux governattiva li taħdem mal-immigranti. Is-Sur Farrugia kien qed jitkellem fl-isfond tad-kwarantina obbligatorja imposta lbieraħ fuq l-immigranti kollha fiċ-ċentru miftuħ ta’ Ħal Far. Qal li l-AWAS użat interpreti u nies li jgawdu l-fiduċja tal-immigranti biex il-messaġġ jasal ċar. Qal li ħaddiema tal-AWAS qed ikunu disponibbli fiċ-ċentru 24 siegħa kuljum għal dak li jista’ jinqala’. Iċċara li m’hemmx immigranti bil-Covid-19 li qed jinżammu fiċ-ċentru ta’ Ħal Far, iżda hemm biss dawk li setgħu kienu esposti għall-virus, u qed jinżammu fi kwarantina. Illejla, b’konsistenza ma’ dak li kien osservat fl-aħħar sigħat, madwar iċ-ċentru kien hemm preżenza qawwija ta’ pulizija u suldati. Ara wkoll: Immigranti li jidhru barra f’Ħal Far ma jgħixux fiċ-ċentru miftuħ – atmosfera kalma fuq ġewwa "
2020-04-06,ARA: “Giorgia u jien qed nużaw dan il-ħin biex nibnu r-relazzjoni bejnietna”,https://www.tvm.com.mt/mt/news/ara-giorgia-u-jien-qed-nuzaw-dan-il-hin-biex-nibnu-r-relazzjoni-bejnietna/,"Mart il-Prim Ministru, Lydia Abela, qalet li bħala omm qed tuża dan iż-żmien fid-dar biex iktar minn qatt qabel tibni r-relazzjoni ma’ bintha Giorgia. F’messaġġ imxandar fuq il-midja soċjali, Dr Abela qalet li flimkien qed jagħmlu attivitajiet li qabel ma kellhomx ċans għalihom. Appellat ukoll lit-tfal biex f’dan iż-żmien isibu wkoll ħin għall-istudju, iżda ma jinsewx iżommu kuntatt mal-ħbieb u man-nanniet, li bħalissa żgur qed jimmissjawhom. Segwi l-messaġġ ta’ Dr Abela fil-filmat:"
2020-04-06,2 Maltin li jgħixu barra mietu bil-Coronavirus,https://www.tvm.com.mt/mt/news/2-maltin-li-jghixu-barra-mietu-bil-coronavirus/,"S’issa hu magħruf li minn tal-anqas żewġ Maltin li jgħixu barra l-pajjiż mietu kawża tal-Coronavirus.  John Grima, artist ta’ 88 sena, miet fil-Kanada fejn emigra f’żgħożitu. It-tieni Maltija li mietet kawża tal-Covid19 kienet Rosalie Freestone-Bayes. Il-mara ta’ 77 sena kellha d-dijabete u pressjoni għolja iżda kienet f’kundizzjoni ta’ saħħa tajba. Hija kienet ilha ġimgħa rikoverata fi sptar f’Londra wara li daħlet għal testijiet tal-qalb. Intant aħbar tajba mill-Ambaxxata ta’ Malta fi Spanja, li qalet li ż-żagħżugħ Malti li kellu l-COVID-19 u rcieva kura fi sptar f’Barcellona, fieq u jinsab lura Malta. Ara wkoll: Fl-Ingilterra: Tmut oħt Frank Portelli bil-Coronavirus "
2020-04-06,ARA: Il-Gvern u l-Oppożizzjoni dwar il-ftuħ tal-istaġun tal-kaċċa,https://www.tvm.com.mt/mt/news/ara-il-gvern-u-l-oppozizzjoni-dwar-il-ftuh-tal-istagun-tal-kacca/,"Erbat ijiem qabel il-ftuħ tal-istaġun tal-kaċċa fir-rebbiegħa, il-Ministru għall-Intern u s-Sigurtà Nazzjonali, Byron Camilleri, qal li l-Korp tal-Pulizija huwa mgħammar biżżejjed biex iħarrek lill-kaċċaturi li jinstabu li qegħdin jiksru l-liġi. Mill-banda l-oħra, il-Kelliem tal-Oppożizzjoni, Beppe Fenech Adami, qal li fiċ-ċirkustanza preżenti kien jikkunsidra li ma jiftaħx l-istaġun tal-kaċċa biex ma jżidx il-pressjoni fuq il-Korp tal-Pulizija. Huma kienu intervistati fil-programm INSIGHTS tal-bieraħ. Il-Ministru għall-Intern, Byron Camilleri, qal li għalkemm it-taqsima tal-Administrative Law Enforcement tal-Pulizija qed tagħmel l-ispezzjonijiet dwar il-kwarantina obbligatorja minħabba l-Covid-19, se tibqa’ tmexxi l-infurzar marbut mal-kaċċa illegali. “Ġew recruited iktar persuni lejn is-sezzjoni tal-ALE u f’dawn it-tliet ġimgħat li se jinfetaħ l-istaġun tal-kaċċa se jkun hemm iktar persuni jassistu l-ALE.” Il-Kelliem tal-Oppożizzjoni għall-Intern, Beppe Fenech Adami, wera l-fehma li fiċ-ċirkustanzi preżenti, kien jikkunsidra li l-istaġun tal-kaċċa ma jinfetaħx. “Fiċ-ċirkustanzi tal-lum fejn għandna l-Korp tal-Pulizija streched u l-aħħar ħaġa li għandhom bżonn li għexieren ta’ Pulizija npoġġuhom biex jimmoniterjaw il-ftuħ tal-kaċċa, naħseb kont nikkunsidra li ma jinfetaħx l-istaġun tal-kaċċa.” Waqt il-programm INSIGHTS fuq Television Malta, il-Ministru Camilleri spjega li fiċ-ċentru miftuħ ta’ Ħal Far qed jittieħdu l-prekawzjonijiet kollha, anke mediċi, wara li r-residenti kollha tpoġġew fi kwarantina. Dr Fenech Adami qal li l-iffullar fiċ-ċentru miftuħ joħloq sitwazzjoni perikoluża u sostna li l-immigranti kellhom jitqassmu f’binjiet oħrajn. “Il-Gvern għandu jfittex postijiet alternattivi u hawn postijiet alternattivi at all costs biex jevita din is-sitwazzjoni milli taħrablu minn taħt idejh.” Dwar l-eventwalità ta’ mewġa oħra ta’ immigranti, il-Ministru Camilleri wera ruħu frustrat li għad hemm minn qed iħajjar l-immigranti jitilqu mil-Libja lejn l-Ewropa. “Bħalissa hemm vapur partikolari li wasal viċin il-kosta Libjana u diġà beda jagħmel messaġġi fuq Twitter. Biex jidħol Malta? Le. Malta diġà għamlet il-komunikazzjoni tagħha mal-KE sabiex navżaw li dak huwa att irresponsabbli li sservi bħala pull factor speċjalment f’dawn iż-żminijiet u għaldaqstant nippretendu li dawn ma jsirux.” Dwar il-ħabs, Dr Fenech Adami qal li fiċ-ċirkustanzi ta’ bħalissa, ikun aħjar li l-priġunieri anzjani u vulnerabbli jinħarġu mill-ħabs fejn f’uħud miċ-ċelel hemm iżjed minn priġunier wieħed. Il-Ministru Camilleri qal li dalwaqt jidħlu fis-seħħ miżuri ġodda. “Il-gwardjani jibdew joqogħdu fil-ħabs għal għadd ta’ jiem u wara jkunu mibdula minn grupp ieħor ta’ gwardjani illi jidħlu jgħix fil-ħabs biex jaqdu dmirijiethom.” Il-Ministru Camilleri qal li l-investigazzjonijiet kollha tal-Pulizija, fosthom dwar allegat abbuż fl-extra duty tal-Pulizija tat-Traffiku, għadhom għaddejjin. Dwar il-ħatra ta’ Kummissarju ġdid tal-Pulizija, il-Ministru Camilleri qal li fiż-żmien li ġej il-Kummissjoni għas-Servizz Pubbliku se toħroġ sejħa pubblika għal din il-kariga. Tista’ terġa’ segwi l-programm Insights minn hawn."
2020-04-06,ARA: Il-patrijiet ukoll kellhom jagħmlu t-tibdiliet biex jibqgħu viċin il-komunità,https://www.tvm.com.mt/mt/news/ara-il-patrijiet-ukoll-kellhom-jaghmlu-t-tibdiliet-biex-jibqghu-vicin-il-komunita/,"Il-Coronavirus ħarbtet ukoll il-ħajja ta’ komunitajiet reliġjużi. Il-Partijiet Franġiskani Kapuċċini kellhom jagħmlu ħafna bidliet ta’ malajr iżda ma abbandunawx il-pastorali mal-aktar nies vulnerabbli. Fi kliem wieħed mill-Patrijiet, Fr Hayden Williams, il-ħidma mal-fqir u l-batut hi l-qalb tal-aħwa Kapuċċini. Fr Hayden baqa’ jmur il-ħabs kuljum, jagħti servizz pastorali lill-priġunieri, l-uffiċjali u l-ħaddiema tal-faċilità. Sa xahar ilu, Fr Hayden Williams kien jgħix ma’ erba’ patrijiet oħra fil-kunvent ta’ Għajn Dwieli. Il-patrijiet l-oħra kellhom ‘il fuq minn 70 sena. “F’temp ta’ ġurnata kellhom iħallu l-komunità, iħallu l-kunvent – tnejn marru fil-kunvent tal-Kalkara u tnejn oħrajn marru fil-kunvent tal-Floriana. Imbagħad flimkien miegħi f’Għajn Dwieli ġew żewġ brothers oħra u qegħdin komunità żgħira ta’ tlieta li kollha qegħdin żgħar, li naffordjaw li noħorġu u nkomplu nagħtu s-servizz tagħna.” Bil-maġġoranza tal-patrijiet maqfula u iżolati fil-kunventi billi għandhom aktar minn 65 sena, ix-xogħol waqa’ fuq ftit patrijiet, iżda l-Kapuċċini ma waqqfux is-servizzi lill-aktar nies fil-bżonn. “Ma nistgħux ngħixu mingħajrhom għax huma l-qalb tagħna, huma r-relazzjoni tagħna mal-fqir u l-batut – dawk kollha kemm huma jingħataw ovvjament f’ċirkostanzi li huma limitati.” Minn sitt patrijiet fl-Isptar Mater Dei, minħabba l-età u ċirkustanzi ta’ saħħa, issa hemm tlieta. Dawn mhumiex jersqu lejn il-kunvent iżda qed jibqgħu l-isptar. L-istess fl-Isptar tal-Onkoloġija: minn żewġ patrijiet, issa hemm wieħed. Fil-ħabs, ma’ Fr Hayden kien hemm żewġ patrijiet oħra, u issa qiegħed waħdu. Mistoqsi għaliex hemm bżonn saċerdot fil-ħabs, Fr Hayden ta żewġ raġunijiet. “L-ewwel ħaġa għaliex Ġesù ma jitlaq lil ħadd, jiġifieri Ġesù fil-vanġelu jissemma li kont il-ħabs u ġejtu tarawni – Ġesù stess għex l-esperjenza tal-ħabs, dejjem fil-mod tiegħu, jiġifieri l-imħabba t’Alla ma titlaq lil ħadd anke għal min żbalja. Raġuni oħra hija għax persuna li tingħata sentenza ta’ priġunerija titlef il-libertà però ma titlifx id-dinjità.” Il-Kapuċċini għamlu arranġamenti speċjali iżda żammew l-impenji tagħhom ukoll bil-Fondazzjoni Suret il-Bniedem li taħdem ma’ dawk mingħajr saqaf fuq rashom. Żied jgħid li għalkemm il-kunventi huma magħluqa, il-knejjes tagħhom miftuħa f’xi ħinijiet għal talb privat, kif rakkomandat mill-awtoritajiet tal-knisja f’Malta."
2020-04-06,“Hawn inħossuna siguri” – il-koppja Maltija li nġiebu minn fuq cruiseliner,https://www.tvm.com.mt/mt/news/hawn-inhossuna-siguri-il-koppja-maltija-li-ngiebu-minn-fuq-cruiseliner/,"Il-koppja anzjana Joseph Mercieca u Marthese Bonello qallu li issa li waslu Malta, qed iħossuhom siguri. Huma nġiebu Malta b’lanċa wara li niżlu minn fuq il-cruiseliner Colombus, li kien fi triqtu lejn l-Ingilterra. L-operazzjoni kienet organizzata mill-gvern Malti. Hekk kif ħarġu mill-port illum waranofsinhar, il-koppja qalu li ma basrux li se jingħataw l-għajnuna u li se jkunu jistgħu jaslu Malta qabel iż-żmien skedat. Żvelaw li minkejja dak li għaddew minnu fl-aħħar tliet ġimgħat, l-ispirtu avventuruż tagħhom se jibqa’ ħaj, tant li s-sena d-dieħla jixtiequ jerġgħu jmorru fuq vaganza simili. Segwi fil-filmat il-kummenti li l-koppja taw lil Keith Demicoli: Ara wkoll: ARA: Koppja Maltija titniżżel mill-cruiseliner Colombus u taqbad triqitha lejn Malta "
2020-04-06,Agħmel eżerċizzju fiżiku mid-dar ma’ Sport Malta,https://www.tvm.com.mt/mt/news/aghmel-ezercizzju-fiziku-mid-dar-ma-sport-malta/,"Sport Malta ħarġet sensiela ta’ filmati, Be Active at Home, biex tippromovi l-eżerċizzju fiżiku fid-djar. F’konferenza tal-aħbarijiet virtwali, is-Segretarju Parlamentari għaż-Żgħażagħ, Sport u Għaqdiet Volontarji, Clifton Grima qal li f’dawn iż-żminijiet ta’ sfida tal-Covid-19, l-eżerċizzju fiżiku huwa aktar meħtieġ. Qal li l-35 filmat ta’ eżerċizzju fiżiku se jkunu mxandra fuq il-paġna tal-Facebook ta’ Sport Malta. Se jkun hemm ukoll lezzjonijiet live għall-atleti tal-iskola tal-isport. Is-Sur Grima saħaq li importanti ħafna li persuni f’etajiet avvanzati li issa ma jistgħux joħorġu mid-dar jagħmlu eżerċizzju fiżiku sabiex ibiegħdu problemi marbuta ma’ nuqqas ta’ eżerċizzju. Mistoqsi dwar l-għajnuna lill-għaqdiet tal-annimali u għaqdiet sportivi minħabba r-riperkussjonijiet tal-Covid-19, is-Sur Grima qal li ltaqa’ mar-rappreżentanti tagħhom biex jiddiskuti kif il-Gvern jista’ jgħin."
2020-04-06,Imsarinhom f’saqajhom li l-kont ħa jibqa’ tiela’ – weħlu qamar il-għasel il-Maldivi minħabba l-Covid-19,https://www.tvm.com.mt/mt/news/imsarinhom-fsaqajhom-li-l-kont-ha-jibqa-tiela-wehlu-qamar-il-ghasel-il-maldivi-minhabba-l-covid-19/,"Kull deni ħudu b’ġid, speċjalment jekk tkun qamar il-għasel sieq fuq sieq u moħħ ta’ xejn, u frott ċirkostanzi li ħadd ma għandu kontroll fuqhom jgħidulek biex ma tiċċaqlaqx minn hemm. Aktarx li dak li jkun ftit li xejn jagħmel f’qalbu. Madanakollu, żgur li titlef it-tbissima fuq fommok jekk jgħidulek li se jkollok tibqa’ tħallas għall-ispejjeż tal-lukanda. Dak hu li ġralhom Olivia u Raul De Freitas, koppja mill-Afrika t’Isfel, li fl-aħħar jiem ta’ Marzu żżewġu u baqgħu sejrin il-Maldivi biex iqattgħu sitt ijiem fi ħdan din il-ġenna tal-art. Ġara, però, li f’nofs btala, f’temp ta’ ftit sigħat, l-Afrika t’Isfel kif ukoll il-Maldivi ddikjaraw lockdown. F’dan l-isfond, il-koppja stqarret li l-istaff tal-lukanda mistagħġbin x’iżiegħel bihom, għalkemm il-koppja ser ikollha tibqa’ tħallas tal-lukanda, hekk kif il-kumpanija kulma tathom skont minimu. U, aktar ma jmur, aktar il-kont qed jiżdidilhom."
2020-04-06,Adrian Delia jgħid li r-residenti kollha fiċ-ċentri miftuħa għandhom jiġu ttestjati għall-COVID-19,https://www.tvm.com.mt/mt/news/adrian-delia-jghid-li-r-residenti-kollha-fic-centri-miftuha-ghandhom-jigu-ttestjati-ghall-covid-19/,"Il-Kap tal-Oppożizzjoni u tal-Partit Nazzjonalista, Adrian Delia, qal li r-residenti kollha fiċ-ċentri miftuħa għandhom jiġu ttestjati għall-Coronavirus. F’konferenza tal-aħbarijiet, Dr Delia qal li għandu jsir iżolament tal-persuni li nstabu bil-Covid-19 fiċ-ċentru miftuħ ta’ Ħal Far filwaqt li jitpoġġew f’parti separata taċ-ċentru biex jitrażżan it-tixrid tal-virus. Dr Delia qal dan meta tkellem dwar ir-responsabbiltajiet il-ġodda tax-shadow cabinet li qal jirriflettu l-prijoritajiet, l-opportunitajiet u l-isfidi tal-pajjiż. Il-Kap tal-Oppożizzjoni qal li dan juri li għall-Partit Nazzjonalista l-persunu huma fiċ-ċentru tal-politika tiegħu biex titjieb il-kwalità tal-ħajja ta’ kulħadd. Il-Kap Nazzjonalista qal li l-Oppożizzjoni qed turi bil-fatti li hi proattiva biex tagħti sehemha ħalli tingħeleb il-kriżi li għaddej minnha l-pajjiż minħabba l-Covid-19. Sostna li l-għodod ewlenin biex tintrebaħ din il-gwerra bl-inqas weġgħat possibbli hu permezz ta’ informazzjoni tajba mill-awtoritajiet u l-ubbidjenza tagħhom mill-pubbliku."
2020-04-06,Ifeġġu l-ewwel każijiet ta’ Covid-19 fl-isptar Monte Carmeli,https://www.tvm.com.mt/mt/news/ifeggu-l-ewwel-kazijiet-ta-covid-19-fl-isptar-monte-carmeli/,"Fl-Isptar Monte Carmeli feġġew l-ewwel tliet każi ta’ pazjenti bil-COVID-19. Dan ħabbritu waqt konferenza stampa ilum Is-Supretendent tas-Saħħa Pubblika, il-Professur Charmaine Gauci. Ir-residenti infettati huma mara ta’ 55 sena, raġel Libjan ta’ 34 sena u Eġizzjan ta’ 32 sena, li huwa wkoll residenti fiċ-ċentru miftuħ ta’ Ħal Far. Prof Gauci spjegat li f’punt minnhom dawn il-pazjenti kienu fl-istess sala, imma kienu wkoll f’postijiet oħra. Dawn it-tlieta huma fost 14-il każ ġdid imħabbra llum. Ara wkoll: 14-il każ ġdid ta’ Covid-19 f’Malta "
2020-04-06,"Ara: “Sajf bla festi għafsa ta’ qalb, il-memorja ta’ missieri terġa’ tperper sen’oħra bil-kbir”",https://www.tvm.com.mt/mt/news/ara-sajf-bla-festi-ghafsa-ta-qalb-il-memorja-ta-missieri-terga-tperper-senohra-bil-kbir/,"Lil hinn mill-qilla tax-xemx u xi qabża l-baħar li tiffriskak xi ftit, fix-xhur tas-sajf bosta Maltin u Għawdxin ikollhom seba’ mitt sena sakemm jasal l-istaġun tal-festi. Liema jiem, fost l-oħrajn, ikunu kkaratterizzati minn tiżjin u armar ta’ kull għamla, logħob tan-nar li jpaxxi l-għajn, u marċi tal-banda li jagħtu l-ħajja lit-toroq. Toroq, li f’dawn iċ-ċirkostanzi ta’ festa jkunu mimlija sa ruħ ommhom bin-nies. Madanakollu, fl-isfond tal-imxija tal-Covid-19, din is-sena, għadd ta’ dilettanti tal-festa sfaw imċaħħda mill-jiem ta’ briju li ta’ kull sena jkunu qed jistennew b’daqstant ħerqa, wara li f’dawn l-aħħar jiem il-Kurja stqarret li frott iċ-ċirkostanzi li ninsabu fihom das-sajf mhu sa ssir ebda festa. Fost id-dilettanti tal-festi, Aaron Mifsud, ħajjat. F’kummenti lil tvm.com.mt, Aaron stqarr li erba’ snin ilu ġie nieqes missieru, li kien ħajjat mustaċċun, hekk kif għamel mal-40 sena jterraq fil-ħanut tiegħu ġewwa Bormla, u l-kelma tant ġriet li kien imfittex ġmielu saħansitra mit-turisti. F’dan l-isfond, Aaron qal li xtaq iżomm is-sengħa ta’ missieru ħajja. Għaldaqstant, peress li l-festi huma l-mimmi t’għajnejh, Aaron beda jmidd idejh qalb id-drapp u l-irkiekel tal-ħjata bil-għan li joħloq għadd ta’ faldrappi, bnadar u pavaljuni, bħalma xxandar matul l-aħħar sensiela tal-programm ‘Malti Pur’. B’hekk, Aaron laqat żewġ għasafar b’ġebla waħda. Fl-isfond tal-Covid-19, Aaron stqarr li n-nuqqas tal-briju tal-festi dan is-sajf ser jinħass ġmielu, u din ir-realtà tweġġgħu. Madanakollu, il-ħajjat stqarr li x-xogħol li ilu jagħmel b’tant paċenzja tul din l-aħħar sena mistenni jiżżanżan is-sena d-dieħla, ġaladarba nerġgħu għan-normal. Intant, Aaron jinsab fuq ix-xwiek biex sen’oħra jerġa’ jara xogħlu espost, bil-għan li l-memorja ta’ missieru terġa’ tibda tperper."
2020-04-06,"Periti, avukati, nutara, dentisti u accountants ukoll jitolbu għajnuna mill-gvern",https://www.tvm.com.mt/mt/news/periti-avukati-nutara-dentisti-u-acccountants-ukoll-jitolbu-ghajnuna-mill-gvern/,"Aktar setturi tax-xogħol, saħansitra professjonisti, qed iħabbtu l-bieb tal-Gvern għall-ghajnuna finanzjarja, minħabba li qed jgħidu li huma wkoll qed jintlaqtu ħażin mill-pandemija tal-Coronavirus, li ġabet pandemonju fl-oqsma kollha tal-ekonomija. Fi stqarrija flimkien, il-Kamra tal-Periti, il-Kamra tal-Avukati, il-Kunsill Notarili, l-Assoċjazzjoni tad-Dentisti u l-Istitut tal-Accountants qalu li ressqu l-proposti għall-għajnuna mill-Gvern f’laqgħa mal-Ministru tal-Ekonomija Silvio Schembri, biex fi kliemhom jilqgħu għad-diffikultajiet ekonomiċi u soċjali severi li ġabet magħha l-pandemija. Sostnew li l-għajnuna tal-Gvern għandha tkun ekwa anke mal-professjonijiet li jħaddmu għadd ta’ persuni. Huma qalu li filwaqt li l-impatt sħiħ għadu mhux magħruf, l-impatt immedjat huwa sinifikanti. Wissew li jekk is-sitwazzjoni ttul, ser toħloq pressjoni qawwija fuq il-professjonisti biex ilaħħqu mal-pagamenti tagħhom. Talbiet simili għall-għajnuna mill-gvern saru mill-industrija tal-istampar u mill-industrija marittima, fost dawk li s’issa ma mhumiex fil-lista tal-intraprizi li jikkwalifikaw għall-ghajnuna mill-pakkett finanzjarju li tħabbar mill-gvern."
2020-04-06,ARA: Il-koppja Maltija li kienet fuq il-cruiseliner Colombus fis-seba’ sema li rritornaw Malta,https://www.tvm.com.mt/mt/news/ara-koppja-maltija-titnizzel-mill-cruiseliner-colombus-u-taqbad-triqitha-lejn-malta/,"Spiċċat b’wiċċ il-ġid is-saga tal-koppja Maltija abbord il-vapur tal-passiġġieri Columbus meta kmieni waranofsinhar żbarkat f’Malta wara li mili ‘l barra minn Malta ġiet trasferita mill-vapur għal fuq lanċa li wasslitha fil-Port il-Kbir. L-operazzjoni saret fuq bażi umanitarja minħabba r-riskji għal saħħet il-koppja ta’ 70 sena. Marthese Bonello u Joseph Mercieca urew apprezzament għall-intervent tal-Gvern u l-media Maltija, u qalu li jinsabu kuntent ħafna li reġgħu ingħaqdu mal-familji tagħhom. “We’re safe here, issa we feel home”.  Marthese Bonello u Joseph Mercieca dehru fis-seba’ sema li rritornaw f’art twelidhom wara li l-cruise ta’ ħajjithom li bdew fil-25 ta’ Frar li għadda minn Sydney l-Awstralja, intemm ħesrem fl-14 ta’ Marzu minħabba l-pandemija tal-Covid-19. Wara tliet ġimgħat bejn sema u ilma huma ġew trasferiti minn fuq il-vapur Columbus għal Malta f’operazzjoni kkordinata minn Transport Malta li seħħet madwar 13-il mil ‘il barra minn Malta fejn il-vapur waqaf għal fuel qabel ikompli bil-vjaġġ lejn Tilbury l-Ingilterra. Il-Ġimgħa li għaddiet, il-koppja fuq il-media soċjali għamlet appell lis-Supretedent tas-Saħħa Pubblika biex tħalliha tiżbarka u tiġi trasferita lejn Malta ġa la darba l-vapur kien se jkun daqstant qrib il-gżejjer Maltin. Jumejn ilu, il-Gvern ħabbar li l-koppja Maltija ta’ 70 sena li tbati minn kundizzjonijiet ta’ saħħa kroniċi u meqjusa bħala vulnerabbli se tiddaħħal Malta b’lanċa ta’ Transport Malta. Il-koppja wriet l-apprezzament tagħha għal kull min kien t’appoġġ biex ġew lura fosthom il-media u l-awtoritajiet. Il-koppja qalet “Nirringrazzjakom tas-sapport li tajtuna u nirringrazzjaw lill-Gvern li aċċetta li ssir din l-operazzjoni”. Għalkemm la l-koppja u lanqas ħadd mill-persuni abbord il-cruise ma ttestjaw pożittiv għall-Covid-19, il-ħaddiema u l-baħħara Maltin involuti fit-trasferiment tal-koppja libsu ilbies protettiv bħala prekawzjoni. Hekk kif il-koppja Maltija ta’ 70 sena waslet Malta, se tibda minnufih il-perjodu ta’ kwarntina mandatorja. Mistoqsija x’se jagħmlu kif tispiċċa l-kwarantina, il-koppja qalet “niltaqgħu mal-familja hux, mat-tfal u t-tfal tat-tfal”. U għalkemm dan il-virus ħarbtilhom il-btala li kien ilhom jippjanaw, qalulna li jinsabu determinati li jagħmlu vjaġġ ieħor simili s-sena d-dieħla. “Next year for sure, destinazzjoni differenti, imma din kienet avventura li żvolġiet kif żvolġiet, ninsabu qawwijin u sħaħ u l-ispirtu avventuruż jibqa’ hemm”.   Ara wkoll: Koppja Maltija titlob lill-Prof Gauci biex titħalla tinżel mill-cruiseliner li tinsab maqbuda fuqu Il-Gvern se jibgħat lanċa għall-koppja Maltija maqbuda fuq cruiseliner "
2020-04-06,AĠĠORNAT: Jinqabad ir-raġel infettat bil-Coronavirus li kien imfittex mill-Pulizija,https://www.tvm.com.mt/mt/news/il-pulizija-bi-tfittxija-ghar-ragel-bil-coronavirus/,"Il-Pulizija qabdet lir-raġel li suppost kien jinsab rikoverat fl-Isptar Boffa biex tingħata l-kura wara li kien instab pożittiv għall-Coronavirus. Waqt konferenza tal-aħbarijiet is-Supretendent tas-Saħħa Pubblika, Charmaine Gauci kkonfermat li l-Pulizija għaddejja bit-tfittxija għar-raġel biex ikun jista’ jitpoġġa f’iżolament. Iktar tard, fi stqarrija l-Pulizija kkonfermat li r-raġel inqabad. Spjegat li dan kien qed jingħata assistenza fil-klinika tas-Salib l-Aħmar f’Ħal Far, meta daħal fiċ-ċentru miftuħ qabel dan ingħalaq fuq kwarantina. Il-Pulizija stabbiliet li ma kellu ebda kuntatt ma’ persuni oħra barra miċ-ċentru. Ara wkoll: 14-il każ ġdid ta’ Covid-19 f’Malta "
2020-04-06,Il-kampanji dwar il-Covid-19 qed isiru b’diversi lingwi biex jifhimhom kulħadd,https://www.tvm.com.mt/mt/news/il-kampanji-dwar-il-covid-19-qed-isiru-bdiversi-lingwi-biex-jifimhom-kulhadd/,"Is-Supertendent għas-Saħħa Pubblika, Prof Charmaine Gauci, qalet li l-kampanji ta’ tagħrif dwar il-Covid-19 qed isiru b’diversi lingwi biex jifimhom kulħadd. Prof Gauci kienet qed twieġeb il-mistoqsijiet tal-ġurnalisti fir-rigward tal-immigranti li jgħixu fiċ-ċentri miftuħa. Hija qalet li t-tagħrif li qed jingħata bil-Malti u bl-Ingliż, dwar kif wieħed jevita li jimrad bil-Covid-19, fosthom billi jaħsel idejh spiss u jżomm ’il bogħod minn ħaddieħor, qed jingħata wkoll b’lingwi differenti fiċ-ċentri miftuħa. Prof Gauci spjegat li l-kwarantina saret għar-residenti kollha taċ-ċentru miftuħ ta’ Ħal Far, peress li dawn spiss jiġu trasferiti minn kabina għall-oħra u għalhekk seta’ kien hemm iktar tifrix. Fakkret li madanakollu ġew identifikati min kienu n-nies vulnerabbli, li nħarġu u tpoġġew f’post separat ikunu f’inqas riskju."
2020-04-06,Il-każ ta’ tigra bil-Covid-19 – L-ebda evidenza s’issa li l-virus jittieħed mill-annimali,https://www.tvm.com.mt/mt/news/il-kaz-ta-tigra-bil-covid-19-l-ebda-evidenza-sissa-li-l-virus-jittiehed-mill-annimali/,"Is-Supertendent tas-Saħħa Pubblika, Charmaine Gauci, ġiet mistoqsija dwar il-każ ta’ tigra fi New York li nstabet li għandha l-Covid-19. Prof Gauci spjegat li s’issa m hemm l-ebda evidenza li turi li tista’ ssir trażmissjoni bejn il-bniedem u l-annimali, anki jekk għaddejjin studji f’dan ir-rigwrad. Fakkret li l-virus beda minn annimal u ġie ‘mutated’ biex jaffettwa lill-bniedem, imbagħad baqgħu jsiru l-istudji, fejn kien skopert li dan beda jiġi trażmess minn persuna għall-oħra. Appellat biex ħadd ma jabbanduna lill-annimali domestiċi, u jekk jaraw li ma jifilħux, is-sidien għandhom ikellmu veterinarju. Għandhom ukoll dejjem naħslu jdejhom wara li jmissuhom, iżda din għandha tkun miżura ta’ iġjene dejjem, għax l-annimali jistgħu jġorru mard ieħor. Ara wkoll: F’New York: Tigra f’zoo tispiċċa tlaqqat il-coronavirus 14-il każ ġdid ta’ Covid-19 f’Malta "
2020-04-06,14-il każ ġdid ta’ Covid-19 f’Malta,https://www.tvm.com.mt/mt/news/14-il-kaz-gdid-ta-covid-19-fmalta-2/,"Illum tħabbar 14-il każ ġdid ta’ Covid-19 f’Malta, biex issa n-numru totali ta’ persuni ttestjati pożittivi għall-virus f’Malta tela’ għal 241. Is-Supertendent tas-Saħħa Pubblika, il-Professur Charmaine Gauci, qalet li l-każijiet jinkludu anzjana, tliet pazjenti f’Monte Carmeli, u tnejn f’Għawdex. B’kollox saru 555 test li minnhom ħarġu dawn l-14-il każ. Ħafna mill-14-il pazjenti jinsabu f’kundizzjoni ta’ saħħa tajba b’xi wħud minnhom qed jinżammu f’diversi swali mentri oħrajn jinsabu qed jirkupraw id-dar. F’Mater Dei hemm 8 pazjenti infettati bil-coronavirus mentri fl-isptar Boffa hemm 16 u f’St Thomas Hospital hemm 20. Fost dawn l-14 il-pazjent ġdid hemm mara anzjana ta’ 67 minn Għawdex li bdiet bis-sogħla u qtugħ ta’ nifs. Hija qed tinżamm fl-isptar t’Għawdex f’iżolazzjoni u qed isir contact tracing ta’ dan il-każ. Ħareġ pożittiv ukoll raġel Għawdxi ta’ 24 sena. Ma’ dawn ħarġu 3 kazijiet pożittivi li kienu pazjenti f’Monte Carmeli; mara ta’ 55 sena, Libjan ta’ 34 sena li ż viluppa deni u uġigħ fil-muskoli u Eġizzjan ta’ 33 sena li kien resident f’Ħal Far. Ħareġ ukoll raġel Malti ta’ 73 sena pożittiv għall-coronavirus. Huwa ddaħħal l-isptar b’kundizzjoni mhux relata mal-covid-19 iżda mit-testijiet li sarulu ġie identifikat bħala pożittiv għall-virus. Dwar dan il-każ qed isir contact tracing. Malti ta’ 55 sena wkoll daħal l-isptar Mater Dei għal kundizzjoni oħra mhux relatata mal-virus u meta sarlu t-testing dan ħareġ pożittiv għall-virus. Hemm ukoll Malti ta’ 65 sena pożittiv u qed isir contact tracing dwar dawn iż-żewġ pazjenti. Malti ta’ 76 sena beda bir-remettar u ħareġ pożittiv.  Huwa jgħix waħdu allura mhemmx riskju ta’ tixrid. Raġel Malti ta’ 61 sena ħareġ b’sogħla kronika li bdiet tmur għall-agħar u ħareġ pożittiv għall-virus. Dwar dan il-każ qed isir contact tracing ta’ nies fuq ix-xogħol. Ma’ dawn hemm ukoll mara Maltija ta’ 57 sena li bdiet b’imnieħer iqattar u sintomi oħrajn. Qed isir contact tracing tal-familja ta’ din il-persuna. Healthcare worker ta’ 54 sena ħareġ pożittiv għall-virus hekk kif ġie ttestjat wara sintomi ta’ konġestjoni. Qed isir contact tracing ta’ pazjenti, staff u familja. Mara oħra wkoll ittestjat pożittiva għall-virus u wkoll qed isir contact tracing ma’ persuni li kienet f’kuntatt magħhom. Bulgara ta’ 44 sena li tgħix Malta ħarġet b’sintomi ta’ uġigħ ta’ ras u deni. Dwar dan il-każ qed isir contact tracing fuq post tax-xogħol. Sadanittant, tista’ ssegwi l-konferenza hawn: Ara wkoll: Il-każ ta’ tigra bil-Covid-19 – L-ebda evidenza s’issa li l-virus jittieħed mill-annimali Il-kampanji dwar il-Covid-19 qed isiru b’diversi lingwi biex jifhimhom kulħadd Ifeġġu l-ewwel każijiet ta’ Covid-19 fl-isptar Monte Carmeli  "
2020-04-06,Fl-Ingilterra: Tmut oħt Frank Portelli bil-Coronavirus,https://www.tvm.com.mt/mt/news/fl-ingilterra-tmut-oht-frank-portelli-bil-coronavirus/,It-Tabib Frank Portelli ħabbar li mietet oħtu Rosalie kawża tal-Covid-19. Huwa kien qal f’filmat li tella’ onlajn ilbieraħ li oħtu kienet qed tissielet għal ħajjitha fi sptar fl-Ingilterra. Huwa għamel appell biex din il-marda tittieħed bis-serjetà kollha minn kulħadd l-għaliex hija fatali u perikoluza. 
2020-04-06,Tista’ tagħmel sa €50 pagament bil-contactless card biex ma ddaħħalx pin,https://www.tvm.com.mt/mt/news/tista-taghmel-sa-e50-pagament-bil-contactless-card-biex-ma-ddahhalx-pin/,"Global payments ħabbret li qed tgħolli l-limitu ta’ pagament b’contactless card, bil-għan li wieħed ma jkollux bżonn idaħħal in-numru tal-pin. Il-kumpanija qalet li b’hekk se jitnaqqas il-kuntatt tal-idejn tal-klijenti mal-point of sale (PoS) terminals, bil-għan li titrażżan l-imxija tal-Covid-19. Żiedet li s-sistema hija utli għal dawk il-ħwienet li qed iwasslu x-xirjiet fid-djar tan-nies, fejn il-klijent irid biss imiss il-credit card mal-PoS."
2020-04-06,Ħaddiem tal-Playmobil għandu l-Covid-19 – ittieħdu l-prekawzjonijiet,https://www.tvm.com.mt/mt/news/haddiem-tal-playmobil-ghandu-l-covid-19-il-kumpanija-hadet-il-prekawzjonijiet/,"TVM jista’ jiżvela li raġel Malti li jaħdem fil-fabbrika Playmobil ittestja pożittiv għall-Covid-19 nhar is-Sibt li għadda, wara li l-Ġimgħa kien daħal għax-xogħol. F’memo intern mibgħut lill-impjegati kollha, it-tmexxija tal-kumpanija qalet li l-impjegat ma kellux sintomi fuq il-post tax-xogħol, u li dawn bdew diversi sigħat wara li telaq. Qalet li huwa kien qed jaħdem f’żona segregata fl-Injection Department, u wara li sar contact tracing mill-awtoritajiet tas-saħħa, ġie determinat li ħadd iktar fuq il-post tax-xogħol ma kien espost, iżda bħala prekawzjoni, impjegat wieħed tpoġġa taħt kwarantina. Żiedet li kienet iffumigat il-post fejn kien qed jaħdem dan l-impjegat, kif ukoll it-toilets u postijiet oħra li seta’ ffrekwenta."
2020-04-06,Immigranti li jidhru barra f’Ħal Far ma jgħixux fiċ-ċentru miftuħ – atmosfera kalma fuq ġewwa,https://www.tvm.com.mt/mt/news/immigranti-li-jidhru-barra-fhal-far-ma-jghixux-fic-centru-miftuh-atmosfera-kalma-fuq-gewwa/,"Numru ta’ pulizija u suldati llum setgħu jiġu osservati madwar il-periferija taċ-ċentru miftuħ ta’ Ħal Far, wara li lbieraħ l-awtoritajiet poġġew lill-immigranti li jgħixu hawn kollha taħt kwarantina obbligatorja. Id-deċiżjoni tħabbret f’konferenza stampa tard ilbieraħ, u ttieħdet wara li tmien residenti taċ-ċentru ttestjaw pożittivi għall-Covid-19. Dalgħodu l-atmosfera dehret li kienet waħda kalma, kif jiddeskrivi Glen Falzon, li żar il-post għall-ħabta tad-9.30 ta’ dalgħodu: Sadanittant, l-awtoritajiet iċċaraw ma’ TVM li l-immigranti li jistgħu jiġu osservati barra ċ-ċentru, fejn fost oħrajn dawn ġieli jkunu bilqegħda fuq ħitan fuq in-naħa tal-uffiċini tal-Jobsplus, jew fuq ir-roundabout, mhumiex residenti taċ-ċentru miftuħ. Għalhekk dawn ma jistgħux jidħlu ġewwa, u wisq inqas joħorġu. Ara wkoll: Kwarantina obbligatorja għal kulħadd fiċ-ċentru ta’ Ħal Far, jirreaġixxi l-Partit Nazzjonalista "
2020-04-06,ARA: Għaliex id-deni għoli tal-Coronavirus perikoluż għat-trabi fil-ġuf?,https://www.tvm.com.mt/mt/news/ara-ghaliex-id-deni-gholi-tal-coronavirus-perikoluz-ghat-trabi-fil-guf/,"Fl-ebda tqala mhu tajjeb id-deni għoli u għat-tarbija fil-ġuf dan mhux tajjeb. Dan l-għaliex it-tarbija li għadha qed tiżviluppa mhux kapaċi teħles mit-temperatura għolja tad-deni, li huwa wieħed mis-sintomi tal-Covid-19. It-tarbija tista’ teħles mid-deni biss mill-kurdun l-għaliex ma tkunx żviluppat biżżejjed biex teħels mid-deni faċilment bħall-adulti. Il-Professur Yves Muscat Baron, id-Direttur tad-Dipartiment tal-Ġinekoloġija wieġeb l-aktar mistoqsijiet pertinenti tan-nisa tqal li jinsabu inkwetati għas-saħħa tat-trabi tagħhom fid-dawl tal-pandemija tal-coronavirus li ħakment il-virus. Huwa ssuġġerixxa li n-nisa tqal jieħdu 2 panadols jekk jitlalhom id-deni. Madanakollu, fit-tqala, il-Professur qal li ma jidhirx li t-tarbija tiġi affettwata u jidher li s’issa t-tarbija tista’ tiġi affettwata ladarba titwieled għaliex ikollha kuntatt dirett mal-omm. Jekk l-omm tkun qed iġorr il-virus tal-coronavirus, meta twelled, it-tarbija tiġi sseparata minnha biex tiġi ssalvagwardjata saħħitha. Il-Professur Muscat Baron ħeġġeġ lin-nisa tqal jaħslu jdejhom ta’ spiss filwaqt li joqgħodu minn tal-inqas 2 metri ‘l bogħod min-nies biex inaqqsu r-riskju li jiġi infettati bil-coronavirus. Huwa spjega li l-visti ta’ tqala għandhom jibqgħu jsiru u huma importanti biex jiġu evitati xi kumplikazzjonijiet biex jiġu protetti kemm l-omm u t-tarbija. Għaldaqstant tlab lil dawk li qed jippjanaw li jkollhom tarbija, qabel xahrejn oħra ma jippruvawx għat-tfal."
2020-04-06,Fin-12:30 – Is-Supertendent għas-Saħħa tindirizza konferenza stampa dwar il-Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-il-covid-19-2/,"Is-Supertendent għas-Saħħa, Charmaine Gauci se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar fuq TVM, tvm.com.mt, Radju Malta u l-paġna Facebook ta’ TVM"
2020-04-06,F’Singapore u l-Greċja ħaddiema immigranti jitpoġġew fi kwarantina,https://www.tvm.com.mt/mt/news/fsingapore-u-l-grecja-haddiema-immigranti-jitpoggew-fi-kwarantina/,"F’Singapore 20,000 ħaddiema immigranti tpoġġew fi kwarantina mandatorja għal 14-il ġurnata hekk kif il-każijiet ta’ coronavirus qed ikomplu jiżdiedu. Xi dormitorji ġew iżolati fejn b’kollox hemm 91 każ ta’ coronavirus. Għalkemm il-pajjiż ġie mfaħħar għall-miżuri li ħa biex titwaqqaf l-imxija tal-virus xorta waħda qed ifeġġu l-każijiet. Il-pajjiż mistenni jidħol f’lockdown għada. Fil-Greċja l-istess miżura ttieħdet fejn immigranti f’ċentri fil-pajjiż tpoġġew fi kwarantina mandatorja meta bdew ifeġġu l-ewwel każi fost ir-residenti. Il-kundizzjonijiet fiċ-ċentri mhumiex tajbin b’nuqqas kbira ta’ iġenje u għalhekk hemm biża’ kbira li l-virus jinfirex malajr."
2020-04-05,81 persuna mmultati llum wara li nqabdu jiksru r-regoli,https://www.tvm.com.mt/mt/news/81-persuna-mmultati-llum-wara-li-nqabdu-jiksru-r-regoli/,"81 persuna ġew immultati llum wara li nqabdu fi gruppi t’aktar minn 3 persuni. B’kollox il-multi ammontaw għal €8,100 f’inqas minn 24 siegħa. Dawn il-miżuri ttieħdu mill-Gvern biex tiġi kkontrollata l-imxija tal-Coronavirus.  "
2020-04-05,"Kwarantina obbligatorja għal kulħadd fiċ-ċentru ta’ Ħal Far, jirreaġixxi l-Partit Nazzjonalista",https://www.tvm.com.mt/mt/news/kwarantina-obbligatorja-ghal-kulhadd-fic-centru-ta-hal-far-wara-riskju-li-l-virus-infirex/,"Kwarantina obbligatorja b’effett immedjat fiċ-ċentru miftuħ f’Ħal Far fejn jgħixu madwar elf resident. Ħabbar dan id-Deputat Prim Ministru u Ministru tas-Saħħa Chris Fearne f’konferenza tal-aħbarijiet il-Ħadd filgħaxija. Il-Ministru Fearne qal li din mhix kwistjoni ta’ razza jew reliġjun u li kulħadd se jiġi trattat b’dinjità. Dr Fearne qal li l-kwarantina li l-aktar għodda b’saħħitha biex titwaqqaf l-imxija tal-covid-19 f’Malta. “B’mod mandatorju dawk il-persuni kollha li joqogħdu fl-Open Centre ta’ Ħal Far huma rikjesti li joqogħdu kwarantina” qal il-Ministru Fearne. Dr Fearne mill-ġdid tenna li kemm jista’ jkun kulħadd għandu jibqa’ ġewwa. “Il-mod kif jittieħed dan il-virus huwa li inti tiltaqa’ ma xi ħadd li huwa infettiv għamilniha ċara, persuni ta ‘l fuq min 65 sena u vulnerabbli huma obbligati joqogħdu d-dar joħorġu biss għall affarijiet essenzjali. Persuni oħra wkoll ir-rakomadnazzjoni huwa li joqogħdu ġewwa”. Is-Supretendent tas-Saħħa Pubblika l-Professur Charmaine Gauci qalet li din l-informazzjoni dwar dawn il-każijiet ma setgħetx toħroġ kmieni dalgħodu minħabba l-miżuri li kellhom jittieħdu biex titwaqqaf l-imxija tal-virus. Qalet li persuni li jgħixu fl-istess kabini jew kellhom kuntatt mal-persuni infettati jinsabu fi kwarantina. Intqal li dawk il-persuni vulnerabbli li jgħixu fiċ-ċentru Miftuħ se jiġi relokati post ieħor waqt li tħabbar li r-Red Cross se tiftaħ klinika żgħira fil-post. Il-Ministru tal-Intern Byron Camilleri qal li din l-aħbar tħabbret lir-residenti fis-sitta tal-Ħadd filgħaxija fil-ħin li rritornaw. Dr Camilleri qal li min jikser l-ordni se jkun suġġett għall-penali ta’ 3,000 u li l-Forzi tal-Ordni jinsabu fuq il-post biex jaraw li din l-ordni tiġi rispettata.Dwar l-ispezzjonijiet li qed isiru l-Ministru Camilleri qal 81 persuna fl-aħħar 24 siegħa nqabbdu jiksru r-regoli għax kienu fi gruppi ta’ iktar minn tlieta min nies u ġew immultati mitt ewro kull wieħed. Intant f’reazzjoni, il-Partit Nazzjonalista qal li l-miżura ta’ kwarantina fiċ-ċentru l-miftuħ qed tittieħed tard wisq. Qal li għaxart’ijiem ilu wissa fuq il-periklu tat-tixrid tal-virus f’ċentri bħal dan u fil-ħabs. Kompla jgħid li għandu jara kif l-iffullar f’dan iċ-ċentru jiġi indirizzat anke jekk hemm bżonn jinstabu siti ta’ detenzjoni alternattivi."
2020-04-05,Appell għal min iħaddem residenti fiċ-ċentru miftuħ ta’ Ħal Far,https://www.tvm.com.mt/mt/news/appell-ghal-min-ihaddem-residenti-fic-centru-miftuh-ta-hal-far/,"Wara li d-Deputat Prim Ministru u Ministru għas-Saħħa Chris Fearne u l-Ministru għall-Intern Byron Camilleri ħabbru li r-residenti taċ-ċentru miftuħ f’Ħal Far jinsabu fi kwarantina, huma ressqu appell għal min iħaddem lil dawn ir-residenti. Fl-isfond li dawn ir-residenti ma jistgħux joħorġu għal 14-il ġurnata, il-Ministru Camilleri ħeġġeġ lil min iħaddem lil dawn ir-residenti biex jikkoperaw u ma jitolbuhomx biex jidħlu għax-xogħol. Il-miżura ta’ kwarantina ħarġet wara li tħabbar li 8 residenti f’dan iċ-ċentru rriżultaw pożittiv għall-imxija COVID-19."
2020-04-05,3 pazjenti oħra fiequ mill-COVID-19,https://www.tvm.com.mt/mt/news/3-pazjenti-ohra-fiequ-mill-covid-19/,Il-Ministru għas-Saħħa Chris Fearne qal li tliet pazjenti oħra fiequ mill-COVID-19. Dan ifisser li s’issa fiequ 5 persuni. Huwa ħabbar dan waqt konferenza tal-aħbarijiet. Aktar dettalji fil-ħin li ġej.  
2020-04-05,Il-Coronavirus se tibdel il-mod kif nixtru l-ikel?,https://www.tvm.com.mt/mt/news/il-coronavirus-se-tibdel-il-mod-kif-nixtru-l-ikel/,"Fl-isfond taċ-ċirkostanzi preżenti, id-domanda għax-xiri ta’ prodotti ta’ ikel bl-internet żdid b’mod sostanzjali f’qasir żmien. Kap Eżekuttiv ta’ żewġ supermarkets f’Malta stqarr ma’ Television Malta li dan il-fenomenu jaf ibiddel il-mod tradizzjonalment kif il-Maltin jixtru l-prodotti tal-ikel. L-ansjetà kkawżata mil-pandemija tal-coronavirus, flimkien ma’ eluf ta’ nies li mhux joħorġu minn djarhom taw spinta lill-fenomenu tax-xiri online saħansitra ta’ prodotti tal-merċa. Il-Kap Eżekuttiv ta’ grupp ta’ supermarkets Charles Borg qal ma’ Television Malta li d-domanda għal dan is-servizz li bih ix-xirja titwassal wara l-bieb żdied sew fl-aħħar ġimgħat. Stqarr li din attitudni ġdida għal ħafna konsumaturi f’pajjiż li tradizjonalment, il-klijenti jippreferu li jagħmlu ix-xirja tal-ikel personalment. Żied jgħid li l-covid 19 taf tixxpruna bidla kulturali fil-klijenti. “Jiena sinċerament nemmen li wara din il-kriżi tgħaddi min fuqna u d-dinja kollha ċertu nies jidraw jixtru onlajn, għandna outlets tal-ħwejjeġ u ħafna nies jużawh, jekk tħares lejn il-banek introduċċew diversi sistemi eletroniċċi fosthom atms 24/7 u dawn indraw.” Is-sur Borg qal li s-servizz jista’ jitjieb iżjed jekk jitnaqqas il-ħin bejn meta issir l-ordni u l-mument li din titwassal lill-klijent. “Xirja ddum biex issir għaliex tkun ħafna varjata minn supermarket kbir, allura l-persuna li tkun qed tibni l-basket trid timxi minn post għal ieħor u għaldaqstant iddum madwar siegħa u siegħa u nofs. Allura li għamilna ċekkina l-basket u qed nagħmlu li kull persuna tibni l-basket hi.” Mistoqsi dwar il-ġarr minħabba żieda fil-prezzijiet tal-ikel, il-Kap Eżekuttiv ċaħad li fis-supermarkets li huwa jmexxi qed jiżdidu l-prezzijiet. “Nikkonfermalek aħna ma żiedna l-ebda prezz tal-items tagħna naturalment aħna nixtru l-affarijiet dirett minn barra u mill-aġenti lokali u effetivament nipprezaw il-margin fuqu però nassigurak li ma żidna l-ebda prezz.” Kompla jgħid li prezz fuq l-ixkaffa jinbidel biss jekk l-aġenti jogħlu l-prezz."
2020-04-05,DALWAQT: Id-Deputat Prim Ministru u l-Ministru tal-Intern jindirizzaw konferenza stampa dwar Covid-19,https://www.tvm.com.mt/mt/news/dalwaqt-id-deputat-prim-ministru-u-l-ministru-tal-intern-jindirizzaw-konferenza-stampa-dwar-covid-19/,"Id-Deputat Prim Ministru Chris Fearne u l-Ministru tal-Intern Byron Camilleri mistennija jindirizzaw konferenza stampa fit-19:45pm. TVM huwa infurmat li huma mistennija jitkellmu fuq xi miżuri dwar iċ-ċentru miftuħ ta’ Ħal Far. Din il-ġimgħa 2 persuni miċ-ċentru ta’ Ħal Far ittestjaw pożittivi għall-virus bir-residenti ta’ Birżebbuġa mħassba bil-fatt li l-immigranti għadhom qed jimirħu barra. Il-konferenza stampa se tixxandar dirett fuq TVM, tvm.com.mt, u l-paġna facebook ta’ TVM"
2020-04-05,In-nies qed josservaw il-pariri tal-awtoritajiet?,https://www.tvm.com.mt/mt/news/in-nies-qed-josservaw-il-pariri-tal-awtoritajiet/,"F’temp mill-isbaħ tar-rebbiegħa, il-bajjiet, il-pjazez u postijiet pubbliċi fejn bħal lum ikunu miżgħuda bin-nies, ma kinux baħħ għalkollox iżda lanqas kienu kif kienu jkunu f’ġurnata bnazzi, sinjal li ħafna qed jagħtu widen għall-appelli tal-awtoritajiet tas-saħħa li joħorġu għall- bżonnijiet essenzjali. Is-Superitendent tas-Saħħa, Charmaine Gauci qalet “importanti ħafna ma noħorġux. Ma noħorġux għaliex importanti li aħna noqogħdu d-dar għaliex inaqqsu ċ-ċans li aħna nibilgħu l-virus u noħorġu biss fejn hemm bżonn”. It-temp sabih kienu tentazzjoni kbira għal uħud li ħarġu għal passiġġata fl-arja friska għax bħal donnhom jaħsbu li dar ser taqa’ fuqhom. Oqogħdu d-dar u oħorġu biss għal bżonn dan kien l-appell tal-Awtoritajiet tas-saħħa fid-dawl tal-pandemija globali tal-Covid-19. Minkejja dan f’eżerċizzju li għamel television Malta huwa ċar li nies qed joħorġu. Innutajna li f’postijiet bħal Golden Bay, Ta’ Qali u l-Mellieħa diversi persuni dehru jilagħqu x-xemx u jirikreaw ruħhom b’uħud kważi jittantaw jieħdu l-ewwel għawma. Iżda anke hawnhekk osservajna li ta’ lanqas in-nies ma kinux f’xulxin u żammew id-distanza skont kif qed jiġi rakkomandat mill-awtoritajiet tas-saħħa li issa anke b’avviż legali hemm multa ta’ mitt ewro għal min fil-beraħ ikun fi grupp ta’ aktar minn tliet min-nies. F’Ta Qali għalkemm il-gradi tal-park nazzjonali baqgħu magħluqa diversi familji dehru jqattgħu ftit ħin ta’ mistrieħ ‘il bogħod mid-dar għalkemm ukoll b’ċertu osservanza tar-regolamenti. F’postijiet li bħal-lum ikunu frekwentati mis-sewwieqa u d-dillentanti tal-muturi innutajna wkoll li anke dawn żammew mar-regoli li ma jkunux aktar minn tlieta flimkien. TVM investiga wkoll filmat li deher fuq il-midja soċjali li kien jimplika li f’Ħal Far, l-immigranti kienu qed jilagħbu logħba futbol. Anke il-pulizija marru fuq il-post u ma sabu xejn. Jidher li l-filmat ma kien tal-lum anke għaliex kien jidher sħab li llum minnu ma kellniex."
2020-04-05,Trump iwissi lill-poplu biex ilesti għall-ġimgħa iebsa li fiha mistennija jiżdiedu l-persuni bil-Coronavirus,https://www.tvm.com.mt/mt/news/trump-iwissi-lill-poplu-biex-ilesti-ghall-gimgha-iebsa-li-fiha-mistennija-jizdiedu-l-persuni-bil-coronavirus/,"L-Istati Uniti qabżet kull pajjiż ieħor bl-għadd ta’ persuni bil-coronavirus jiskorri it-312,000 waqt li l-persuni li mietu fil-virus fl-Amerika qabżu it-8,500. Il-belt ta’ New York tidher li hija l-epiċentru tal-pandemija b’aktar minn mitt elf infettati bil-virus. Il-President Amerikan Donald Trump wissa lill-poplu biex ilesti għall-ġimgħa iebsa li fiha mistennija jiżdiedu ħafna l-persuni li jisfgħu vittma tal-minġel tal-mewt tal-coronavirus. “This will be probably the toughest week between this week and next week and there’ll be a lot of death, unfortunately, but a lot less death, death than if this wasn’t done. L-amministrazzjoni Amerikana qed tagħmel l-almu tagħha biex f’din l-emerġenza tiddedika r-riżorsi fl-istati l-iktar milquta. L-awtoritjaiet tas-saħħa Amerikani wkoll qed iħabbtu wiċċhom ma skarsessa ta’ lbies protettiv għall-istaff mediku kif ukoll ta’ ventilators għal pazjenti b’kumplikazzjonijiet serji. Fl-Ingilterra fl-aħħar 24 siegħa mietu 621 persuna bin-numru tal-mejta issa jlaħħaq kważi 5,000 ruħ. Dawk li tilfu ħajjithom kellhom bejn l-iżgħar ta’ ħames snin u l-aktar ta’ 103 snin. Fir-renju Unit hemm kważi 48,000 ruħ infettati bis-servizz nazzjonali tas-saħħa ma jistax ilaħħaq mal-pazjenti. Il-Gvern Ingliż żied ir-restrizzjonijiet fuq il-ħruġ mid-djar bl-aħħar aġġornamenti tħabbru mis-Segretarju tas-Saħħa Matt Hancock. Ir-Reġina Eliżabetta ħeġġet lill-poplu biex ikun dixxiplinat biex tkun miġġielda l-coronavirus. Ir-Reġina rarament titkellem iżda sostniet li qed tifhem l-uġigħ u d-diffikultajiet finanzjarji li qed jiffaċċja l-pajjiż f’dan iż-żmien ta’ kriżi. Fi Spanja li tinsab taħt lockdown fl-aħħar 24 siegħa reġgħu naqsu n-numru tal-mejta. Fl-aħħar 24 siegħa tilfu ħajjithom 674. Fi Spanja n-numru ta’ mwiet tela’ kwazi 12,500 persuna b’dawk infettati jlaħħaq aktar minn 131 persuna. Madankollu l-awtoritajiet Spanjoli qalu r-rata tal-infezzjonijiet bdiet tonqos. F’bosta pajjiżi fqar fl-Amerika t’Isfel u fl-Afrika fejn is-servizzi tas-saħħa huma inqas żviluppati, il-pandemija qed tagħmel ħerba sħiħa. Fi żvilupp ieħor fi sptar Eġizzjan, tħabbret il-mewt tal-eks Prim Ministru Libjan Mahmoud Jibril li wkoll kien marid bil-Covid 19. L-aħħar ċifri tal-Coronavirus madwar id-dinja juru li dal-virus qerriedi qatel mil-lanqas 65,000 persuna u infetta miljun u mitejn elf ruħ."
2020-04-05,Terġa’ tfakkar lill-pubbliku biex joħroġ biss għall-bżonn,https://www.tvm.com.mt/mt/news/terga-tfakkar-lill-pubbliku-biex-johrog-biss-ghall-bzonn/,Il-Professur Charmaine Gauci qalet li qed issir strateġija ta’ kontroll fejn dawk li għandhom sintomi anke ħfief bħal diarrhea jew respiratorji qed jiġu mħeġġa jċemplu l-111. Dan l-appell qed isir biex tiġi evalwata l-kundizzjoni klinika tal-persuni. Il-Professur Gauci reġgħet ħeġġet lill-pubbliku biex ma joħorġux biex inaqqsu ċ-ċans li niltaqgħu mal-persuni li qed iġorru l-virus. Hija reġgħet tenniet biex noħorġu biss għall-bżonn. Hija appellat biex min għandu problema jekk jaqa’ taħt il-grupp ta’ nies vulnerabbli u ma rċeviex l-ittra jċempel fuq il-111 jew jibgħat email. Hija talbet ukoll għall-koperazzjoni biex nipproteġu l-anzjani u dawk bil-mard kroniku.
2020-04-05,Ħafna aktar irġiel milli nisa infettati bil-Covid-19 f’Malta,https://www.tvm.com.mt/mt/news/hafna-aktar-irgiel-milli-nisa-infettati-bil-covid-19-fmalta/,"Il-Professur Gauci ikkonfermat li statistikament hemm ħafna aktar irġiel infettati mill-Covd-19 milli nisa f’Malta. Dan hi qalitu waqt il-konferenza stampa tal-lum fejn ħabbret li hemm 14-il każ ġdid ta’ Coronavirus f’Malta li kollha ġew trasmessi lokalment. 11 minn dawn l-infettati huma rġiel ta’ etajiet varji. Il-Professur Gauci qalet li mill-14-il każ hemm 11-il raġel u tliet nisa, fosthom l-aktar persuna anzjana fost il-każi kollha s’issa li għandha 86 sena u li ġiet deskritta li tinsab fi stat ta’ saħħa tajjeb ħafna. Il-każ l-oħra huma ta’ persuni li għandhom bejn il-15 u s-70 sena. B’kollox, il-Professur qalet li saru 656 swabs  fejn b’kollox s’issa ħarġu 227 każijiet pożittivi. Il-pazjenti kollha jinsabu f’qagħda tajba għajr għal dak l-anzjan li qiegħed fl-ITU li għadu f’qagħda kritika. B’kollox fl-ITU hemm 3 persuni mentri hemm 4 pazjenti f’Mater Dei, 20 pazjent fl-isptar St Thomas, 8 jinsabu għall-kura fl-isptar Boffa u pazjent ieħor jinsab f’Monte Carmeli. Ara wkoll: 14-il każ ġdid ta’ Covid-19 f’Malta "
2020-04-05,14-il każ ġdid ta’ Covid-19 f’Malta,https://www.tvm.com.mt/mt/news/14-il-kaz-gdid-ta-covid-19-fmalta/,"Il-każi ta’ Coronavirus f’Malta issa jlaħħqu l-227 wara li fl-aħħar aġġornament mill-awtoritajiet tas-saħħa, ġew konfermati 14-il każ ġdid li kollha ġew trażmessi lokalment. Fl-aħħar bulettin mediku, is-Supretendent tas-Saħħa Pubblika, Charmaine Gauci, qalet li l-qagħda klinika tagħhom hija tajba. Il-Professur Gauci qalet li lbieraħ saru 656 swabs biex issa b’kollox saru 10,358 test. Il-Professur Gauci qalet li mill-14-il każ hemm 11-il raġel u tliet nisa, fosthom l-aktar persuna anzjana fost il-każi kollha s’issa li għandha 86 sena u li ġiet deskritta li tinsab fi stat ta’ saħħa tajjeb ħafna. Il-każ l-oħra huma ta’ persuni li għandhom bejn il-15 u s-70 sena. Il-Professur Gauci għalkemm ma tatx dettalji dwar il-provinjenza tal-każi l-ġodda indikat li nstabu każi oħra fl-open centre wara ż-żewġ każi rappurtati fl-aħħar jumejn. “Kellna każijiet oħra li ġejjin mill-open centre u bħalissa qed nagħmlu risk assessment dwar min kienu dawn il-pazjenti u anke kemm kellhom kuntatt bejniethom … aħna nimxu fuq il-kwaranitna, dawk in-nies li jkollhom kuntatt ma’ persuni oħra, nagħmlu risk assessment tagħna biex in-nies li jkunu f’kuntatt inpoġġuhom fi kwarantina.” Il-Professur Gauci qalet li l-awtoritajiet tas-saħħa ħadmu fuq kampanja t’għarfien anke fl-open cenres biex tiġi ikkontrollata l-imxija tal-virus. “Ħdmina ma’ diversi NGOs kif nistgħu nwasslu l-messaġġ tagħna aħjar lill-persuni li ma jitkellmux bil-Malti u anke nadattaw skont il-kulturi ta’ dawn il-persuni u anke kif kontu qed tawraw – il-fatt li jiġu ‘l quddiem dawn il-persuni meta jkollhom sintomi huwa messaġġ li qed naslu però qed inkomplu bil-ħidma tagħna biex inkunu żguri li naslu mal-persuni kollha tal-etajiet kollha ta’ kwalunkwe nazzjonalità u kwalunkwe kultura.” Dwar persuni vulnerabbli li rċevew l-ittra biex jibqgħu fi kwarantina preventiva, il-Professur Gauci qalet li l-ittra hija biżżejjed biex tintwera lil min iħaddimhom ħalli jkunu eżenti mix-xogħol bil-leave tal-kwanrantina. Il-Professur Gauci qalet li għadu kmieni biex wieħed jistabilixxi meta l-imxija tal-coronavirus f’Malta se tilħaq l-qofol tagħha biex ir-restrizzjonijiet jibdew jitneħħew. “Ma tistax tgħid eżattament meta ser nilħqu l-peak. Huwa biss meta tara n-numru ta’ każijiet jinżlu bil-mod il-mod u tara li jkun hemm sustained decrease jiġifieri li l-każijiet dejjem jonqsu, il-maġġorparti tal-każijiet bħala peak tibda tonqos”. Hija qalet li s’issa in-numru ta’ infezzjonijiet għadu tielgħa u appellat biex kulħadd jisma’ l-pariri tal-awtoritajiet tas-saħħa u jibqa’ ġewwa kemm jista’ jkun. Il-Professur Gauci qalet li hemm erba’ pazjenti fl-isptar Mater Dei, 20 pazjent fi sptar privat, tmien pazjenti fl-Isptar Boffa u pazjent ieħor fl-Isptar Monte Carmeli.  "
2020-04-05,Il-Ministru għas-Saħħa b’messaġġ lill-ħaddiema li qed jaffrontaw il-Coronavirus,https://www.tvm.com.mt/mt/news/il-ministru-ghas-sahha-bmessagg-lill-haddiema-li-qed-jaffrontaw-il-coronavirus/,"Id-Deputat Prim Ministru u Ministru għas-Saħħa Chris Fearne irringrazzja lill-ħaddiema kollha li b’xi mod jew ieħor huma involuti fil-qasam tas-saħħa. F’messaġġ irrekordjat li xxandar fuq il-midja soċjali, id-Deputat Prim Ministru ddeskriva lil dawn il-ħaddiema bħala l-iktar riżorsa importanti fil-ġlieda kontra l-Coronavirus. Huwa qal li l-pubbliku jista’ wkoll jagħti sehmu, u jgħin lil dawn il-ħaddiema billi jimxi mal-pariri tal-awtoritajiet tas-saħħa, kif ukoll billi jżomm ruħu f’saħħtu ħalli kemm jista’ jkun ma jiġix bżonn is-servizzi tal-isptar."
2020-04-05,Malta fost erba’ postijiet fl-Ewropa mingħajr imwiet bil-Covid-19,https://www.tvm.com.mt/mt/news/malta-fost-erba-postijiet-fl-ewropa-minghajr-imwiet-bil-covid-19/,"Malta huwa kważi l-uniku post fl-Ewropa li s’issa ma kellux imwiet bil-Covid-19, bl-eċċezzjoni tal-istat tal-Vatikan, Ġibiltà u l-Gżejjer Faeroe. Fost dawn l-erba’ postijiet, Malta għandu l-ogħla ammont ta’ każijiet irreġistrati, li sa dalgħodu kienu jgħoddu 213. B’kuntrast, il-Gżejjer Faeroe għandhom 181 każ, il-Ġibiltà għandha 98 każ, waqt li l-Vatikan għandu 7 każi. L-Italja baqgħet il-pajjiż fl-Ewropa bl-ogħla rata ta’ mwiet, li issa laħqet 15,362. Spanja, għalkemm qabżet lill-Italja fl-ammont ta’ każijiet, għandha inqas imwiet; s’issa dawn ilaħħqu 11,947.  Sors: Worldometers"
2020-04-05,Il-PM Spanjol jgħid li Spanja viċin li tilħaq l-ogħla punt tal-infezzjonijiet bil-Coronavirus,https://www.tvm.com.mt/mt/news/il-pm-spanjol-jghid-li-spanja-vicin-li-tilhaq-l-oghla-punt-tal-infezzjonijiet-bil-coronavirus/,"Fl-Istati Uniti, l-istat ta’ New York qiegħed jitqies bħala l-epiċentru tal-imxija tal-Coronavirus fejn kważi il-mejta kollha irrappurtati f’24 siegħa jaqbżu 630. Fi New York il-każijiet ikkonfermati jlaħħqu 113,000. B’kuntrast in-numru ta’ każijiet ta’covid-19 fl-Italja jlaħħaq il-124,000. Bin-numru ta’ vittmi f’New York jitla’ għal 3,565. Fi Spanja, il-Prim Ministru Pedro Sanchez qal li l-pajjiż qiegħed viċin li jilħaq il-peak tal-infezzjonijiet hekk kif in-numru ta’ vittmi naqas għat-tieni ġurnata konsekuttivi. Minkejja dan, il-Prim Ministru Spanjol estenda l-miżuri tal-lockdown sal-25 ta’ April."
2020-04-05,Fis-1.30pm: Is-Supertendent tas-Saħħa taġġorna bil-każijiet ġodda ta’ Covid-19,https://www.tvm.com.mt/mt/news/fis-1-30pm-is-supertendent-tas-sahha-taggorna-bil-kazijiet-godda-ta-covid-19/,"Il-konferenza stampa li matulha s-Supertendent tas-Saħħa Pubblika Charmaine Gauci taġġorna lill-pubbliku bil-każijiet ġodda ta’ Covid-19 f’Malta, illum se ssir fis-1.30 ta’ waranofsinhar. Il-konferenza se tixxandar fuq TVM, tvm.com.mt, Radju Malta u l-paġna ta’ Facebook ta’ Television Malta."
2020-04-05,COVID-19: ‘Malta b’rata ta’ riproduzzjoni aktar baxxa minn pajjiżi oħra – m’għandniex inserrħu rasna’,https://www.tvm.com.mt/mt/news/covid-19-malta-brata-ta-riproduzzjoni-aktar-baxxa-minn-pajjizi-ohra-mghandniex-inserrhu-rasna/,"L-istatistiku Vincent Marmara nnota li Malta għandha rata ta’ riproduzzjoni tal-COVID-19 aktar baxxa meta mqabbel ma’ pajjiżi oħra. F’filmat li tella’ fuq Facebook, huwa spjega li b’daqshekk ma għandniex nserrħu rasna għax sakemm ir-rata ma tinżilx inqas minn wieħed, pereżempju żewġ minn nies jibdew jinfetaw persuna oħra, xorta għandna firxa li qed tikber. Spjega li bħalissa għandna rata ta’ riproduzzjoni ta’ żewġ minn nies jinfettaw tlieta oħra. Tenna li r-rata trid tinżel taħt il-wieħed. Huwa appella sabiex inkomplu nisimgħu mill-awtoritajiet u nibqgħu nżommu d-distanza. Ara l-analiżi sħiħa ta’ Vincent Marmara hawn:"
2020-04-04,It-tnaqqis fl-indiċi tal-borża ta’ Malta ħafna inqas minn dak tas-swieq Ewropej,https://www.tvm.com.mt/mt/news/it-tnaqqis-fl-indici-tal-borza-ta-malta-hafna-inqas-minn-dak-tas-swieq-ewropej/,"Diversi kumpaniji lokali li għandhom l-ishma u l-bonds tagħhom ikkwotati fil-borża fl-aħħar jiem infurmaw lis-suq bil-pożizzjoni tagħhom, anke biex iserrħu moħħ l-investituri dwar l-investiment tagħhom. Il-borża ta’ Malta, bħas-swieq finanzjarji fid-dinja kollha ħasset l-effetti tal-kriżi ekonomika li kkawżat l-pandemija tal-Covid-19, għalkemm it-tnaqqis fl-indiċi tal-borża kien ħafna inqas mit-tnaqqis li kellhom is-swieq finanzjarji fl-Ewropa. Diversi swieq tal-ishma u bonds madwar id-dinja ħadu tisbita kawża tal-pandemija li laqtet setturi vitali tal-ekonomija fil-pajjiżi kollha. Il-konsulent finanzjarju Jesmond Mizzi qal li waqt li l-indiċi ewlenin madwar id-dinja tilfu bejn 10 u 30 fil-mija, l-indiċi tal-borża ta’ Malta naqas b’madwar 18 fil-mija. “Irrid ngħid li l-indiċi lokali mar aħjar minn ħafna indiċi ewlenin Ewropej li waqgħu saħansitra kważi 30 fil-mija, kważi 10 fil-mija aħjar fil-waqgħa tas-suq lokali.” Il-pandemija heżżet is-swieq finanzjarji u bosta kumpaniji, anke dawk kwotati fil-Borża. Kumpaniji kbar u medji li għandhom ishma jew bonds fil-borża avżaw lis-suq bl-iżviluppi li kellhom f’din il-kriżi. Uħud anke serħħu moħħ l-investituri li jistgħu jonoraw l-obbligi tagħhom f’dawk li huma ħlas ta’ imgħaxijiet jew fidi tal-bonds. “Malta rajna x-xahar l-ieħor waqa’ fil-valur, kemm fl-istocks tal-gvern imma anke ta’ kumpaniji lokali li għandhom bonds fuq il-borża ta’ Malta, imma ħafna mit-telf fi stocks tal-gvern ġie gwadanjat lura, filfatt dan hu wieħed minimu.” Is-sentiment fis-suq spikka wkoll meta dil-ġimgħa, il-gvern ħareġ bit-tliet mitt miljun ewro fi stock għal investituri istituzzjonali, u fi ftit sigħat, it-teżor irċieva applikazzjoni għax-xiri, li jilħqu kważi 400 miljun ewro. Il-Ministeru tal-Finanzi qal li fix-xhur li ġejjin il-Gvern se jagħti aktar ċansijiet biex l-istituzzjonijiet finanzjarji u l-pubbliku biex jipparteċipaw f’iktar ħruġ ta’ stocks tal-gvern. “Għalkemm illum għadna ma nafux meta is-sitwazzjoni se tirrisolvi ruħa, żgur li bil-volontà kbira li hemm l-ekonomiji jerġgħu jibdew jimxu ’l quddiem la s-sitwazjoni tiġi għan-normal.” Is-Sur Mizzi deher fiduċjuż li f’din il-kriżi ekonomika, il-kumpaniji l-kbar kbar se jgħaddu minn perjodu diffiċli iżda jerġgħu jirkupraw. Żied jgħid li l-pakkett ta’ għajnuna finanzjarja li tħabbar mill-gvern u l-miżuri li tħabbru mill-bank, ser jgħinu biex l-intrapriżi jibqgħu għaddejjin."
2020-04-04,Flok wiċċ imbwiċċ il-priġunieri f’Kordin qed jitkellmu mal-qraba bi Skype,https://www.tvm.com.mt/mt/news/flok-wicc-imbwicc-il-prigunieri-fkordin-qed-jitkellmu-mal-qraba-bi-skype/,"Minn din il-ġimgħa, l-iskype beda jintuża fil-ħabs biex priġunieri jagħmlu kuntatt limitat u b’ħarsien tar-regolamenti mal-familjari. Il-miżura tikkumpensa d-deċiżjoni li minħabba l-imxija tal-coronavirus, il-qraba ma jistgħux iżuru lill-priġunieri. Fil-ħabs qed jittieħdu bosta miżuri fosthom li priġunieri ġodda mhumiex jidħlu mill-ewwel fil-Faċilità Korrettiva ta’ Kordin fejn ġie żviluppat ukoll sptar żgħir għal kull eventwalità. F’post mill-aktar sensittiv, b’sigurtà massima, iċ-ċirkustanzi ta’ bħalissa qed iidu l-isfidi għall-amministrazzjoni tal-Faċilità Korrettiva ta’ Kordin li bdiet tħaddem pjan ta’ kontinġenza sa minn qabel ma kien konfermat l-ewwel każ pożittiv f’Malta. B’1,200 ruħ bejn priġunieri u impjegati, l-akbar konċentrazzjoni ta’ nies tinsab f’Raħal Ġdid. Oħrajn jinsabu f’taqsima fl-Isptar Monte Carmeli u priġunieri żgħażagħ fl-Imtaħleb. Il-Kap Eżekuttiv tal-Aġenzija tas-Servizzi Korrettivi, il-Kurunell Alexander Dalli, spjega li priġunieri ġodda qed jinżammu f’post barra l-ħabs. ”Biex dawk li jkunu newly admitted ġewwa l-ħabs, jidhirli li kemm ilha li faqqgħet il-pandemija kellna madwar 15-il każ, dawn inżommuhom f’post barra mill-ħabs, nagħtuhom iċ-ċans ta’ 15-il ġurnata kwarantina, u mbagħad bilmod niffiltrawhom lura ġewwa l-ħabs.” Il-kuntatt ma’ barra tnaqqas u ttieħdu miżuri biex sa fejn hu possibbli l-ħabs ma jiddependix fuq servizzi oħra. L-aġenzija issa għandha vettura tat-tifi tan-nar u ħarrġet uffiċjali għall-eventwalità li tkun trid tintuża. Vetturi li jkollhom jidħlu biex iwasslu oġġetti essenzjali qed jiġu diżinfettati u l-ħasil tal-ħwejjeġ qed isir kollu fil-faċilità. Biex mill-għatba tal-ħabs ‘il ġewwa jidħlu biss dawk li verament meħtieġ, twaqqfu ż-żjarat lill-priġunieri. Mat-telefonati, il-priġunieri bdew iżommu kuntatt mal-familjari f’darhom permezz ta’ skype waqt li jiġi assigurat li jitħarsu r-regolamenti tal-ħabs. “Minn din il-ġimgħa ħloqna sistema ta’ skype fejn il-priġunieri jistgħu jitkellmu mal-familjari tagħhom fid-dar. Jidhirli li sa issa kellna madwar 150 priġunier li diġà f’dawn l-aħħar 3 ijiem tkellmu mal-familjari tagħhom.” B’din l-inizjattiva bdiet titħaddem fl-aħħar ġranet, il-Kurunell Dalli spjega li miżuri oħra ilhom li daħlu fis-seħħ. Qal li l-pjan ta’ kontinġenza beda b’inizjattivi ta’ edukazzjoni lill-priġunieri u l-impjegati; ix-xiri ta’ tagħmir protettiv; aktar enfasi fuq l-indafa; u mindu faqqgħet il-pandemija f’Malta ddaħħlu diversi miżuri li biddlu r-rutni tax-xogħol. “Fil-5.30am il-ħaddiema kollha jidħlu għax-xogħol, jgħaddu minn ġo tray biex jiġi ddekontaminat iż-żarbun tagħhom, ikunu lebsin il-maskra, jitteħdilhom id-deni, wara li niżguraw li huma b’saħħithom, jidħlu għax-xogħol u hemmhekk nibdew nieħdu t-temperatura tal-inmates kollha. Dan qegħdin ngħidu fis-6am, induru madwar 800 priġunier biex naraw li dawn m’għandhomx deni, li mhux juri sintomi tal-marda.” Qal li f’każ ta’ sintomi, il-priġunieri jiġu riferuti għat-tobba tal-ħabs. Ikkonferma li sal-lum, ebda priġunier jew impjegat mhu pożittiv għall-COVID-19. Il-Kap Eżekuttiv tal-Aġenzija tas-Servizzi Korrettivi qal li l-pjan jaħseb ukoll għall-eventwalità li l-pandemija tidħol fil-ħabs, fejn parti separata mill-ħabs ġiet attrezzata fi sptar żgħir b’madwar 20 sodda. Il-ħabs għandu wkoll ambulanza attrezzata għalih, fost miżuri oħra."
2020-04-04,“Għat-tfal anki l-infern tmur” – Il-koppja Maltija maqbuda l-Indja b’żewġt itfal addottivi,https://www.tvm.com.mt/mt/news/ghat-tfal-anki-l-infern-tmur-il-koppja-maltija-maqbuda-l-indja-bzewgt-itfal-addottivi/,"Madwar 20 koppja Maltija qed jistennew l-pandemija tal-Coronavirus tgħaddi biex itemmu l-aħħar parti tal-proċess tal-addozzjoni u jiltaqgħu wiċċ imb wiċċ mal-ulied addottivi tagħhom fl-Indja. Fl-Indja, hemm koppja Maltija maqbuda b’żewġt itfal adottivi. Il-koppja ma tistax tiġi Malta minħabba l-lockdown fl-Indja. Il-Kap Eżekuttiv tal-Awtorità għall-Istandards tal-Ħarsien Soċjali, Matthew Vella, qal li kieku l-koppja ma baqgħetx tistenna l-Indja, it-tifla ċ-ċkejkna kienet terġa’ tispiċċa fid-dar tat-tfal mingħajr ġenituri. Dik li kellha tkun safra fl-Indja biex isiru ġenituri għat-tieni darba, inbidlet fi ħmar il-lejl għall-koppja Nicolette u Johann Borg. Huma ma jistgħux jiġu Malta għax fl-Indja hemm lockdown minħabba l-Covid-19 u għad iridu jipproċessaw xi dokumenti tal-addozzjoni, fosthom il-passaport tat-tifla, iżda l-uffiċini huma magħluqa bil-lockdown. Fi kliemha, il-koppja qed tħossha f’gaġġa fil-kamra tal-lukanda fi New Delhi, għalkemm Nicolette stqarret li ma setgħetx tabbanduna t-tifla fl-istitut minħabba din l-emerġenza. ”Kif jgħidu għat-tfal anki l-infern tmur. Hux hekk jgħidu? Tagħmel kollox. Kollox tagħmel għal uliedek.” Il-koppja telqet minn Malta xahar ilu u għandha seba’ mitt sena biex tirritorna Malta. ”Il-ħsieb li nista’ mmur id-dar. It-tfal għandhom is-soft toys u għandna l-affarijiet kollha tagħna diġà tgħid ħafna aħjar.” Il-koppja Borg Vassallo hi l-unika waħda li nqabdet barra minn Malta waqt il-proċess tal-addozzjoni. Il-ġenituri qed isibu wens mill-Aġenzija Tama u mill-Awtorità għall-Istandards tal-Ħarsien Soċjali. Il-Kap Eżekuttiv tal-Awtorità, Matthew Vella, qal li l-koppja hi xempju tal-imħabba ġenwina tal-ġenituri addottivi. ”Din għażlet li tibqa’ hemmhekk. Tibqa’ mat-tifla u ma tarax lil dik it-tifla tmur lura f’dar residenzjali.” Is-Sur Vella qal li madwar 20 koppja addottivi ġew affettwati bil-miżuri globali biex titrażżan l-imxija tal-Covid-19. L-addozzjonijiet kienu se jsiru kollha mill-Indja, li tinsab f’lockdown sħiħ. Ħafna mill-pajjiżi minħabba s-sitwazzjoni tal-Covid-19 qegħdin f’lockdown jew naqqsu l-aċċess għall-barranin li qed jidħlu fil-pajjiż. S’issa kienu jistgħu jsiru addozzjonijiet mill-Portugall, l-Indja, is-Slovakkja u l-Bulgarija. L-Awtorità qed tħabrek biex tiftaħ l-adozzjonijiet għal Maltin mill-Vjetnam u l-Kambodja."
2020-04-04,"“Ġaladarba miġburin id-dar għożżu ‘l-għeżież tagħkom, ‘l ommi nimmissjaha wisq”",https://www.tvm.com.mt/mt/news/galadarba-migburin-id-dar-ghozzu-l-gheziez-taghkom-l-ommi-nimmissjaha-wisq/,"Erik Azzopardi, ġuvni ta’ 22 sena, u fi ftit kliem, l-hena tiegħu jiġġerra ma’ sħabu, il-futbol il-mimmi t’għajnejh, u kif joqrob l-istaġun tal-festi jkollu seba’ mitt sena sakemm tasallu l-festa ta’ Santa Liena ta’ Birkirkara li tant hi għal qalbu. Meta kellu għaxar snin, ta’ tfajjel li kien, Erik kien diġà jeqleb id-dinja. Sakemm, jum fost l-oħrajn, ħajtu nbidlet f’leħħa ta’ berqa. Dak iż-żmien, ‘l ommu qalulha li kienet dijabetika, u minn dakinhar ‘l hawn il-mamà ta’ Erik ssieltet lejl u nhar ma’ għadd ta’ kundizzjonijiet, sakemm bħal-lum xahar, ta’ 55 sena, ġiet nieqsa. F’kummenti lil tvm.com.mt, Erik stqarr li ma tgħaddix sekonda li ‘l ommu ma jimmissjahiex. Qal, li l-fatt li kif jidħol id-dar isib skiet taqtgħu b’sikkina, jaqsamlu qalbu, għalkemm konxju li ommu, wara li kienet ilha 13-il sena tiġġieled kontra għadd ta’ kundizzjonijiet li ma ħallewhiex bi kwietha, fl-aħħar straħet mill-kalvarju li kienet għaddejja minnu. F’dan l-isfond, Erik qal li bil-għajnuna ta’ missieru qed jirnexxilu jsib il-kuraġġ biex jaċċetta r-realtà u jerġa’ jsib mill-aktar fis dik it-tbissima fuq fommu li tant tikkaratterizzah. Fid-dawl tal-Covid-19, Erik qal li dan il-perjodu għandu jkun ix-xoqqa f’moxtha biex ġaladarba ninsabu miġburin id-dar ngħożżu aktar ‘l-għeżież li nqattgħu daqstant ħin magħhom taħt l-istess saqaf, nibżgħu għal saħħitna, u nibqgħu magħqudin kif aħna. Liema valuri, frott il-ħajja mgħaġġla ta’ kuljum, kultant jintesew."
2020-04-04,ARA: Iwasslu messaġġ bis-sinjali… taf x’qed jgħidu?,https://www.tvm.com.mt/mt/news/ara-iwasslu-messagg-bis-sinjali-taf-xqed-jghidu/,"Għadd ta’ personalitajiet, politiċi u ċittadini komuni ngħaqdu biex iwasslu messaġġ sempliċi, iżda importanti, f’dan iż-żmien li għaddejja minnu Malta minħabba l-Covid-19. F’dan il-messaġġ ma tingħadx kelma waħda, għax kulħadd qed juża l-lingwa tas-sinjali. F’dan il-filmat, Ira Losco, Justin Haber, Owen Bonnici, Claire Agius, Oliver Scicluna, u Prof Charmaine Gauci qed jagħmlulna sinjal biex “Noqgħodu d-dar.”"
2020-04-04,Qed titwaqqaf il-ħames taqsima tal-kura intensiva għal pazjenti bil-Covid-19,https://www.tvm.com.mt/mt/news/qed-titwaqqaf-il-hames-taqsima-tal-kura-intensiva-ghal-pazjenti-bil-covid-19/,"Attwalment għaddej ix-xogħol fuq it-twaqqif tal-ħames taqsima tal-kura intensiva bħala parti mill-pjan ta’ kontinġenza li l-awtoritajiet tas-saħħa Maltin ħejjew b’rabta mas-sitwazzjoni tal-Covid-19. Dan qalu d-Deputat Prim Ministru u Ministru għas-Saħħa Chris Fearne fuq il-midja soċjali, wara li lbieraħ tħabbret il-wasla ta’ ventilators ġodda, biex b’hekk hemm erba’ ITUs lesti biex jilqgħu pazjenti bil-Covid-19 li jkollhom bżonn kura intensiva. Illum is-Supertendent għas-Saħħa Pubblika Charmaine Gauci ħabbret li b’kollox s’issa hemm tliet pazjenti fl-ITU, 10 fit-taqsima tal-mard infettiv (IDU) ta’ Mater dei, 2 fit-taqsima psikjatrika, 4 fl-Isptar Boffa, u 16 f’St Thomas Hospital."
2020-04-04,It-testijiet f’Malta għan-nies li fiequ mill-Covid-19 qed isiru skont il-protokoll,https://www.tvm.com.mt/mt/news/it-testijiet-fmalta-ghan-nies-li-fiequ-mill-covid-19-qed-isiru-skont-il-protokoll/,"Is-Supertendent għas-Saħħa Pubblika, il-Professur Charmaine Gauci, qalet li l-awtoritajiet tas-saħħa qed jagħmlu t-testijiet li jikkonfermaw jekk persuna fiqitx jew le mill-Covid-19, skont il-protokoll, li qed issir reviżjoni tiegħu. Mistoqsija mill-ġurnalisti għalfejn għadhom ikkonfermati mfejqa biss żewġ persuni minn meta bdiet tinfirex il-pandemija f’Malta, Prof Gauci qalet li l-pazjenti xorta waħda jkunu jinsabu f’kundizzjoni medika tajba ħafna, u t-testijiet isiru biss biex ikun determinat jekk dawn ħelsux mill-virus. Pof Gauci qalet li t-tieni test isir wara li jkun għadda ċertu ammont ta’ żmien, u fil-ġranet li ġejjin tistenna li tkun tista’ tagħti iktar dettalji meta dawn it-testijiet ikunu tlestew."
2020-04-04,Tifla ta’ sentejn fost 11-il każ ġdid ta’ Covid-19 f’Malta,https://www.tvm.com.mt/mt/news/ikkonfermati-11-il-kazijiet-godda-ta-covid-19-fmalta/,"Ġew ikkonfermati 11-il każ ta’ Covid-19 f’Malta, biex issa t-total ta’ każijiet f’Malta tela’ għal 213. Waqt konferenza stampa, is-Supertendent tas-Saħħa Pubblika, Charmaine Gauci, qalet li lbieraħ saru 659 swabs, li minnhom irriżultaw pożittivi dawn il-każijiet il-ġodda li huma kollha trażmissjonijiet lokali. B’kollox s’issa saru 9,702 testijiet. Il-11 il-każ ikkonfermati llum huma mara Maltija ta’ 74 sena li daħlet l-isptar fuq kundizzjoni mhux relatata mal-Covid-19.Hija sarilha test u ħarġet pożittiva  għall-virus. Dwar dan il-każ qed isir contact tracing. Raġel Malti ta’ 50 sena, ukoll beda bis-sogħla u żewġ membri mill-familja tiegħu jinsabu bis-sintomi wkoll. Fost dawn hemm ukoll raġel ta’ 46 sena pożittiv għall-virus u qed isir contact tracing tal-familja tiegħu. Mal-infettati hemm ukoll tifla ta’ sentejn li ma kinitx imsiefra imma bdiet bis-sintomi fit-3 t’April. Qed isir contact tracing tal-membri tal-familja tagħha. Hemm ukoll raġel barrani ta’ 26 sena minn miċ-ċentru miftuħ ta’ Ħal Far. Il-Professur Gauci qalet li huwa ma kellu l-ebda relazzjoni diretta mar-raġel mill-istess ċentru li ġie kkonfermat ilbieraħ. Ir-raġel ġie iżolat u min kien jgħix fl-istess post miegħu, 5 min-nies, ġew impoġġija taħt kwarantina. Barranija ta’ 28 sena li tgħix f’Malta u li ma kinetx qed taħdem ukoll ħarġet pożittiva għall-virus. Dwar dan il-każ qed isir  contact tracing. Fost dawn il-każijiet hemm ukoll raġel barrani ta’ 24 sena li jgħix f’Malta fejn qed isir contact tracing.  6 min-nies li għandhom kuntatt dirett ma’ dan il-pazjent jinsabu fi kwarantina. Qed isir ukoll risk assessment fuq il-post tax-xogħol ta’ dan il-persuna. Ma’ dawn hemm ukoll healthcare worker ta’ 31 sena. Qed isir contact tracing dwar dan il-każ ta’ min jgħix miegħu u l- pazjenti li seta’ ra. Raġel li jgħix ma’ 3 barranin oħra wkoll ħariġlu l-virus. Dawn it-3 barranin jinsabu fi kwarantina u qed isir risk assessment fuq il-post tax-xogħol tal-persuni. Malti ta’ 66 sena ddaħħal l-isptar fuq kundizzjoni mhux relatata mal-virus biex jagħmel operazzjoni. Huwa ħareġ pożittiv għall-virus malli ġie ttestjat. Dwar dan il-każ ukoll qed isir contact tracing. Maltija ta’ 40 sena ma kinetx qed tattendi xogħol iżda ħarġilha l-virus. Qed isir contact tracing tal-familja tagħha. 2 minnhom s’issa ħarġu negattivi għall-virus. Segwi l-konferenza hawn: Ara wkoll: It-testijiet f’Malta għan-nies li fiequ mill-Covid-19 qed isiru skont il-protokoll "
2020-04-04,Jitneħħa d-dazju fuq l-importazzjoni ta’ mediċina u tagħmir mediku,https://www.tvm.com.mt/mt/news/jitnehha-d-dazju-fuq-l-importazzjoni-ta-medicina-u-taghmir-mediku/,"Il-Kummissjoni Ewropea ħabbret li se jkun sospiż il-ħlas tad-dazju u l-VAT fuq importazzjoni ta’ mediċina u tagħmir mediku bħal ventilators, fost oħrajn. Dawk li se jgawdu minn din l-eżenzjoni, intenzjonata li ttaffi l-piż finanzjarju lill-istati membri waqt il-kriżi tal-Covid-19, huma l-awtoritajiet, sptarijiet u għaqdiet filantropiċi. L-eżenzjoni se tapplika għal prodotti importati bejn l-aħħar ta’ Jannar u l-aħħar ta’ Lulju, u tista tiġi estiża."
2020-04-04,L-awtorità għall-konsumatur tgħid li investigat il-prezz ta’ mediċina tal-paracetamol,https://www.tvm.com.mt/mt/news/l-awtorita-ghall-konsumatur-tghid-li-investigat-il-prezz-ta-medicina-tal-paracetamol/,"L-Awtorità Maltija għall-Kompetizzjoni u l-Affarijiet tal-Konsumatur (MCCAA) qalet li kienet investigat rapporti fil-midja dwar mediċina tal-paracetamol tad-ditta ‘Crescent’ li għoliet ħafna fil-prezz. Fi stqarrija l-MCCAA qalet li din il-mediċina hija disponibbli minn ħafna spiżeriji madwar Malta bi prezz li mhuwiex miżjud. Ara wkoll: Jiżdied il-prezz tal-wipes, il-paracetamol u l-laħam – l-Awtorità tal-Konsumatur qed tinvestiga "
2020-04-04,Fin-12:30 – Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19-7/,"Is-Supertendent għas-Saħħa, Charmaine Gauci se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar fuq TVM, tvm.com.mt, Radju Malta u l-paġna Facebook ta’ TVM"
2020-04-04,Kulħadd minn daru – ‘Sibtek’ illum b’għadd ta’ kollegamenti,https://www.tvm.com.mt/mt/news/kulhadd-minn-daru-sibtek-illum-bghadd-ta-kollegamenti/,"Frott iċ-ċirkostanzi li ninsabu fihom, illum Ryan u Josmar ser ixandru ‘Sibtek’ b’mod differenti, bil-għan li jwasslu l-messaġġ li l-poplu, sakemm ngħaddu minn dan il-perjodu, għandu jibqa’ d-dar kemm jista’ jkun. Permezz ta’ diversi kollegamenti, għadd ta’ personalitajiet Maltin u Għawdxin ser jaqsmu mat-telespettaturi ta’ Television Malta l-ħsibijiet tagħhom b’rabta mal-Covid-19, filwaqt li ser jgħidu fuq fuq kif qed iqattgħu l-ħin tagħhom id-dar ġaladarba kulħadd jinsab ġewwa. Fost il-personalitajiet li ser jgħidu tagħhom, Ben Camille, Claudia Faniello, Petra, Ludwig Galea, Frida Cauchi, Jes Sciberras, Amber, Glen Vella, Aaron Fenech, Maronia, Lawrence Grey, u Tiziana Calleja. ‘Sibtek’, illum, fis-12.45 fuq Television Malta."
2020-04-04,Il-Kunsill Lokali ta’ Birżebbuġa jitlob li jingħalaq iċ-ċentru ta’ Ħal Far affettwat bil-Covid-19,https://www.tvm.com.mt/mt/news/il-kunsill-lokali-ta-birzebbuga-jitlob-li-jinghalaq-ic-centru-ta-hal-far-affettwat-bil-covid-19/,"Il-Kunsill Lokali ta’ Birżebbugia qed jitlob lill-awtoritajiet ikkonċernati sabiex jingħalaq iċ-ċentru miftuħ ta’ Ħal Far affettwat bil-Covid-19. Din it-talba waslet wara l-aħbar tal-bieraħ, fejn is-Supertendent għas-Saħħa Charmaine Gauci ikkonfermat li fost dawk l-infettati bil-coronavirus hemm immigrant Niġerjan li jgħix fiċ-ċentru ta’ Ħal Far. Il-Kunsill qed jitlob biex dan iċ-ċentru jingħalaq sakemm sakemm isiru t-testijiet neċċessarji biex titħares is-sigurtà u s-saħħa tar-residenti tal-lokalità dan hekk kif bosta immigranti tal-istess ċentru ta’ spiss jintlemħu fl-inħawi. Ara wkoll: 7 każijiet ġodda ta’ Covid-19 f’Malta  "
2020-04-03,Koppja Maltija titlob lill-Prof Gauci biex titħalla tinżel mill-cruiseliner li tinsab maqbuda fuqu,https://www.tvm.com.mt/mt/news/koppja-maltija-titlob-lill-prof-gauci-biex-tithalla-tinzel-mill-cruiseliner-li-tinsab-maqbuda-fuqu/,"Koppja Maltija li tinsab abbord cruise fil-Mediterran għamlet appell imqanqal lis-Supretendent tas-Saħħa Pubblika biex tikkunsidra mill-ġdid id-deċiżjoni li ma titħalliex tinżel Malta. Marthese Bonello u Joseph Mercieca kitbu ittra pubblika lil Professur Charmaine Gauci li fiha argumentaw li jekk se jkomplu bil-cruise li jintemm l-Ingilterra u minn hemm jieħdu titjira ta’ ripatrijazzjoni lejn Malta se jkunu f’riskju akbar għall-COVID-19. F’Settembru li għadda, Marthese Bonello u Joseph Mercieca bbukkjaw dik li ddeskrivew bħala l-btala ta’ ħajjithom, cruise ta’ erba’ ġimgħat li kellu jieqaf f’diversi portijiet madwar id-dinja. Huma telgħu abbord l-cruise Columbus fil-25 ta’ Frar li għadda minn Sydney, l-Awstralja, iżda riżultat tal-imxija tal-Covid-19, fl-14 ta’ Marzu li għadda, l-operaturi tal-cruise għarfuhom li l-vjaġġ se jintemm ħesrem u l-vapur reġa’ beda jbaħħar lura lejn il-port ta’ Tilbury fir-Renju Unit. Bħalissa l-cruise liner jinsab ftit ‘l barra mill-Eġittu u nhar it-Tnejn se jkun madwar 20 mil ‘l barra minn Malta fejn se jieqaf għal fuel. Il-koppja qed titlob biex dakinhar jitħallew jiżbarkaw Malta, iżda s-Supretedent tas-Saħħa Pubblika ma laqgħetx din it-talba. Is-Sur Mercieca fuq facebook kiteb ittra pubblika lis-Supretedent tas-Saħħa Pubblika biex terġa’ tikkunsidra d-deċiżjoni tagha. Il-koppja Maltija ta’ 70 sena li tbati minn mard relatati man-nifs u l-qalb qed targumenta li jekk ser jibqgħu sejrin l-Ingilterra se tkun f’riskju akbar li tiġi nfettata bil-Covid-19 qabel taqbad titjira ta’ ripatrijazzjoni lejn Malta. Is-Sur Mercieca kiteb li din hi sitwazzjoni straordinarja u l-każ tagħhom għandu jiġi kkunsidrat fuq il-mertu tal-anzjanità, is-saħħa u r-riskju ta’ infezzjoni minħabba li se jgħaddu minn żona fejn il-virus qed jinfirex b’mod allarmanti."
2020-04-03,4 persuni b’multa ta’ €100 wara li nqabbdu f’ġemgħa t’aktar minn 3 persuni,https://www.tvm.com.mt/mt/news/4-persuni-bmulta-ta-e100-wara-li-nqabbdu-fgemgha-taktar-minn-3-persuni/,"Ma nstab ħadd jikser il-kwarantina obbligatorja waqt l-425 spezzjoni li saru fl-aħħar sigħat madwar Malta u Għawdex, bl-appell jittenna biex kulħadd jibqa’ responsabbli u jikkopera mad-direttivi li jingħataw mill-awtoritajiet. Madanakollu 4 persuni ngħataw multa ta’ €100 kull wieħed waqt ir-rondi li qed tagħmel il-Pulizija biex tassigura li ma jkunx hemm ġemgħat t’aktar minn 3 persuni f’postijiet pubbliċi skont l-avviż legali li ħareġ il-Gvern. Għal darb’oħra l-ebda stabbiliment tal-ikel u x-xorb ma nstab jikser ir-regolamenti sabiex jibqgħu magħluqin sabiex titrażżan il-firxa tal-Covid-19. Fl-aħħar sigħat saru 945 spezzjoni f’diversi lokalitajiet f’Malta u f’Għawdex. Xi wħud mill-ispezzjonijiet qed isiru darbtejn fl-istess ġurnata. Stabbiliment tal-ikel u xorb li jinqabad jikser ir-regolamenti jeħel multa ta’ €3,000 kull darba li jinqabad miftuħ. L-appell dejjem jibqa’ għall-koperazzjoni, mhux biss tas-sidien tal-istabbilimenti li jridu jibqgħu magħluqin imma anke mill-pubbliku ġenerali li m’għandux jinġema’ fi gruppi barra stabbilimenti li jbigħu take-aways jew deliveries iżda dejjem iżomm id-distanza bejn persuna u oħra. Tista’ tirrapporta lil min jabbuża fuq 21692447."
2020-04-03,L-Ingilterra bi sptar ġdid għall-Coronavirus – Spanja b’jum iswed ieħor,https://www.tvm.com.mt/mt/news/l-ingilterra-bi-sptar-gdid-ghall-coronavirus-spanja-bjum-iswed-iehor/,"Ġirja kontra l-ħin fir-Renju Unit fil-ġlieda kontra t-tifrix tal-COVID-19. B’numru s’issa rekord ta’ mejta f’24 siegħa – 684 ruħ li mietu kawża tal-Coronavirus. Qed jinbnew sptarijiet ġodda, fosthom l-isptar ta’ Nightingale li se jesa erba t’elef sodda. Il-Ministru tas-Saħħa Matt Hancock qal li l-isptar ta’ Nightingale nbena f’disa t’ijiem. “The opening of the 4,000-bed NHS Nightingale Hospital, the biggest hospital in the country, and we think in the world, is not a hospital anybody would have wanted to build but it is absolutely critical because it means that we can make sure that as this virus spreads, we keep the capacity in the NHS above the need so that everyone can get the care that they deserve through the NHS, and I pay tribute to everybody involved at putting this together in nine days.” Ġurnata oħra sewda fi Spanja. Għat-tieni jum infila n-numru ta’ nies mejta skorra sew id-disa’ mija b’tal-lum tkun is-seba’ ġurnata wara l-oħra li n-numru ta’ vittmi kompla jitla’ ‘l fuq. Spanja s’issa għandha t-tieni l-ogħla ċifra ta’ nies mejta wara l-Italja, bi ftit inqas minn 11-il elf. Iżda Encarnacion Buisan sfidat il-COVID-19 u f’għeluq sninha – mija u sena – irnexxielha ssir ir-raġġ ta’ tant Spanjoli mifnija bil-minġell tal-mewt, u issa reġgħet lura d-dar wara ħmistax l-isptar fil-Belt ta’ Huesca. Fl-Italja reġa’ qabeż is-seba’ mija u sittin in-numru ta’ vittmi f’24 siegħa biex in-numru globalil u l-ogħla wieħed fl-Ewropa issa jgħodd l-14,681. Fl-Istati Uniti, l-istat ta’ New York qiegħed jitqies bħala l-epiċentru tal-imxija tal-Coronavirus fejn kważi il-mejta kollha irrappurtati f’24 siegħa fl-Istati Uniti, 1,696 kienu rreġistrati f’dan l-istat. L-ogħla uffiċjal mediku fl-Istati Uniti Anthony Fauci, iwissi li l-Amerikani kollha għandhom joqgħodu d-dar hekk kif in-numru ta’ vittmi li ftit jiem diġà qabeż is-sitt elef."
2020-04-03,Għexieren jitolbu l-għajnuna tal-Malta Trust Foundation wara li qed isibuha diffiċli biex ilaħħqu mal-ħajja,https://www.tvm.com.mt/mt/news/ghexieren-jitolbu-l-ghajnuna-tal-malta-trust-foundation-wara-li-qed-isibuha-difficli-biex-ilahhqu-mal-hajja/,"Għexieren ħabbtu l-bieb tal-Malta Trust Foundation li qed isservi ta’ spalla għall-familji u individwi li fiċ-ċirkostanzi qed isibuha diffiċli biex ilaħħqu mal-ħajja wara li tilfu x-xogħol kawża tal-pandemija. Iċ-Chairperson tal-Fondazzjoni, il-President Emeritu Marie-Louise Coleiro Preca appellat lill-impurtaturi u lill-ħwienet tal-merċa biex jghinu bid-donazzjonijiet tal-ikel. L-uffiċċju tal-Malta Trust Foundation fil-Floriana nbidel f’depot għall-ġbir tal-ikel biex jitqassam lill-familji u individwi li qed isibuha diffiċli jlaħħqu mal-ħajja u jkollhom platt sħun wara li sabu ruħhom f’diffikulta’ finanzjarja minhabba l-pandemija tal-coronavirus. Iċ-Chairperson tal-Fondazzjoni, il-President Emeritu Marie-Louise Coleiro Preca qalet li numru ta’ voluntiera qed jiġbru l-ikel mingħand negozji u ħwienet tal-merċa u jqassmuh lil min jeħtieġ. “Għandna numru ta’ familji fejn intilef ix-xogħol allura f’daqqa waħda l-income tal-familja naqas u anke qed jinkwetaw li ser jitilfu anke d-dar tagħhom biex ma jkunux f’qagħda li jħallsu l-kera, aħseb u ara kemm jieklu, allura qed niġu avviċinati allura eżempju hemm każ ta’ mara separata bi tliet itfal, l-eks raġel tagħha tilef ix-xogħol allura il-manteniment lanqas jista’ jkompli jkoprieh allura naqqas il-manteniment bin-nofs.” Il-President Emeritu qalet li fi żmien ġimgħa, il-lista tal-benefiċċjari telgħet għal għexieren. “Qed isiru r-referrals minn organizzazzjonijiet, parroċċi, hemm nies qed iċemplu għax naturalment tibda timxi l-kelma u qed iċemplu direttament lilna, nista’ ngħidlek li fi żmien ġimgħa din telgħet għal mitejn.” Hija qalet li l-fondazzjoni qed issegwi l-pariri tal-awtoritajiet biex tkun imħarsa s-saħħa u s-sigurtà tal-voluntiera li qed jiġbru u jwasslu l-ikel sa fuq l-għatba tal-benefiċċjarji. F’din l-inizjattiva, il-Malta Trust Foundation qed tikkollabora mal-Caritas, St Jean Antide Foundation, il-Millenium Chappel u l-Food Bank Life Foundation."
2020-04-03,‘Il fuq minn €400 miljun għall-ħruġ tal-Istocks tal-Gvern,https://www.tvm.com.mt/mt/news/il-fuq-minn-e400-miljun-ghall-hrug-tal-istocks-tal-gvern/,"Il-Ministeru għall-Finanzi u s-Servizzi Finanzjarji qal li fil-ħruġ tal-Istocks tal-Gvern tal-lum, fi ftit inqas minn erba’ sigħat, kien hemm 85 applikazzjoni li offrew ‘il fuq minn €400 miljun – €100 miljun iktar minn dak li alloka it-Teżor. Il-valur ta’ din il-ħarġa ta’ Malta Government Stocks huwa l-akbar ammont qatt maħruġ mill-Gvern f’dawn l-aħħar seba’ snin. Fi stqarrija ntqal li fix-xhur li ġejjin, il-Gvern se jkun qed jagħti aktar opportunità sabiex l-istituzzjonijiet finanzjarji u l-pubbliku ġenerali jkunu jistgħu jipparteċipaw f’iktar ħruġ ta’ dan it-tip, sabiex inkomplu ngħinu lill-ekonomija Maltija tiġi lura għal li kienet qabel il-kriżi tal-COVID-19."
2020-04-03,Il-Kummissjoni Ewropea approvat skema ta’ għajnuna ta’ €350 miljun mill-Gvern Malti għall-intrapriżi,https://www.tvm.com.mt/mt/news/il-kummissjoni-ewropea-approvat-skema-ta-ghajnuna-ta-e350-miljun-mill-gvern-malti-ghall-intraprizi/,"Il-Kummissjoni Ewropea approvat skema ta’ għajnuna ta’ €350 miljun mill-Gvern Malti għall-intrapriżi li ntlaqtu ħażin mill-pandemija tal-Coronavirus. Minnufih il-Bank Malti tal-Iżvilupp ħabbar skema ta’ garanziji lill-banek kummerċjali biex ikunu jistgħu joffru self lin-negozji Maltin li għandhom nuqqas urġenti ta’ likwidità li jkun garantit mill-Gvern Malti. Bi kważi l-ħwienet kollha magħluqin u n-negozju li ilu wieqaf għal kważi erba’ ġimgħat minħabba l-pandemija Covid-19, il-Bank Malti tal-Iżvilupp beda jilqa’ applikazzjonijiet minn banek u intermedjarji finanzjarji biex joffru garanziji ta’ self lin-negozji Maltin li qed jaffaċċjaw sfidi serji ta’ likwiditità. Skont tagħrif ippubblikat fuq il-website tal-Bank Malti tal-Iżvilupp, in-negozji żgħar u medji li jħaddmu sa 250 ħaddiem jistgħu jirċievu self sa massimu ta’ żewġ miljun ewro waqt li kumpaniji b’aktar minn 250 ħaddiem jistgħu jiksbu self sa massimu ta’ ħames miljun ewro. L-ammonti jistgħu jiżdiedu bid-doppju (€4 u €8m) iżda jinħtieġu l-approvazzjoni tal-Bank tal-Iżvilupp. Għalkemm ir-rata ta’ interess se tiġi determinata mill-bank kummerċjali li se japplikaw għall-iskema ta’ garanziji magħrufa ‘MDB Covid-19′, il-Bank Malti tal-Iżvilupp qed jobbliga lill-banek li din ir-rata tkun mill-inqas perċentwal taht ir-rati f’faċilitajiet ta’ self simili. Il-perjodu tas-self huwa bejn sena u nofs, u erba’ snin li jista’ jiġġedded b’massimu ta’ sitt snin oħra iżda b’kundizzjonijiet u termini addizzjonali. In-negozji jistgħu jiksbu s-self billi japplikaw mal-banek kummerċjali li se jkunu akkreditati mill-Bank tal-Iżvilupp. Bis-self, is-sidien tan-negozji se jkunu jistgħu jħallsu s-salarji tal-ħaddiema, il-kera jew kontijiet, xi pagamenti li waqgħu lura fihom minħabba tnaqqis fid-dħul, xiri ta’ materjal jew stokk ġdid biex in-negozju jibqa’ għaddej, spejjeż għall-manutenzjoni u oħrajn relatati mal-kuntratti li ġew affettwati direttament mill-impatt tal-pandemija. Din l-iskema ta’ garanzija finanzjarja ta’ €350 miljun offruti mill-gvern ġiet approvata mill-Kummissjoni Ewropea taħt ir-regoli temporanji għall-għajnuna mill-istat lill-intraprizi bħala miżura ta’ appoġġ minhabba l-effetti tal-Covid-19. Il-Bank Malti tal-Iżvilupp qal li l-ammont ta’ garanziji jista’ jiġi rduppjat għal €777.8 miljun minħabba l-allokazzjoni li ħabbar il-Gvern Malti fl-aħħar pakkett finanzjarju biex iwieżen lin-negozji ta’ kull tip li qed jaffaċċjaw sfidi finanzjarji kbar."
2020-04-03,L-aġenti tal-propjetà jitolbu lill-Gvern għall-għajnuna,https://www.tvm.com.mt/mt/news/l-agenti-tal-propjeta-jitolbu-lill-gvern-ghall-ghajnuna/,"F’din is-sitwazzjoni ta’ staġnar ekonomiku, il-Gvern ikompli jiffaċċja aktar talbiet għall-għajnuna. Il-Federazzjoni tal-Aġenti li jinnegozjaw fil-propjetà, qalet li n-negozju tal-propjetà waqaf għal kollox. Qalet li hija tipprovdi l-għejxien ta’ madwar elfejn ruħ. Talbet lill-Gvern biex anke l-aġenti tal-propjetà jkunu inklużi ma’ negozji oħrajn li qed jingħataw għajnuna ta’ tmien mitt ewro fix-xahar għal ħaddiema tagħhom, inkella se jfallu."
2020-04-03,Tibdil fil-proċeduri tas-servizz ta’ Identity Malta minħabba l-aħħar żviluppi ta’ COVID-19,https://www.tvm.com.mt/mt/news/tibdil-fil-proceduri-tas-servizz-ta-identity-malta-minhabba-l-ahhar-zviluppi-ta-covid-19/,"Fid-dawl tal-imxija ta’ COVID-19, l-Aġenzija Identity Malta qed tħabbar numru ta’ miżuri ġodda oħra mmirati sabiex jiffaċilitaw aktar is-servizz provdut. Notifika ta’ twelid Min-nhar it-Tnejn 6 ta’ April, se jkun qed jidħol fis-seħħ arranġament ġdid, fejn il-ġenituri se jkunu jistgħu jirreġistraw it-twelid tal-wild mingħajr l-bżonn li jirrikorru direttament fl-uffiċċji ta’ Identity Malta. Wieħed mill-ġenituri, jew it-tnejn f’każ li t-tarbija tkun twieldet barra ż-żwieġ, għandhom jinnotifikaw il-wild tagħhom mar-Reġistru Pubbliku fuq [email protected], fejn rappreżentanti ta’ Identity Malta jkunu jistgħu jigwidawhom aħjar skont il-każ tagħhom. Il-ġenituri huma mitluba jibgħatu d-dokumenti permezz ta’ posta reġistrata u indirizzata lill-Uffiċċju tar-Reġistru Pubbliku, Evans Building, Triq il-Merkanti, il-Belt Valletta. Id-dokumenti neċessarji huma il-Formola għal Notifikazzjonijiet tat-Twelid mimlija (li tista’ titniżżel minn fuq is-sit www.identitymalta.com taħt it-taqsima tal-Uffiċċju tar-Reġistru Pubbliku); Iċ-Ċertifikat tat-Twelid tal-Isptar iffirmat mill-qabla; Kopja tal-Karta tal-Identità tal-ġenituri; Dokumenti oħra skont kif ikun mitlub mir-Reġistru Pubbliku; u għandu jsir pagament ta’ €2.60 indirizzat lil Identity Malta Agency permezz ta’ cheque jew money order. Jista’ jsir ukoll trasferiment bankarju fuq: Bank Account:   40010408403 IBAN Number:   MT70VALL22013000000040010408403 SWIFT Code:      VALLMTMT Kopja tal-irċevuta bankarja jew konferma oħra f’każ li l-pagament ikun sar permezz ta’ trasferiment bankarju. Minn meta l-Uffiċċju tar-Reġistru Pubbliku jipproċessa n-notifika, l-Att tat-Twelid jintbagħat bil-posta reġistrata lill-ġenituri sabiex jikkonfermaw li d-dettalji mniżżla huma korretti. Hekk kif il-ġenituri jiffirmaw l-Att, dan jintbagħat lura lir-Reġistru Pubbliku. Finalment, il-ġenituri jiġu nfurmati li r-reġistrazzjoni hija kompluta, u ċ-Ċertifikat tat-Twelid jiġi ordnat minn www.certifikati.gov.mt. Notifika ta’ mewt Bl-istess mod min-nhar Tnejn 6 ta’ April, in-notifika ta’ mewt tista’ issir mingħajr l-bżonn li l-pubbliku ġenerali jirrikorri direttament fl-uffiċċji ta’ Identity Malta. Dan jista’ jsir b’kuntatt mal-Uffiċċju tar-Reġistru Pubbliku fuq [email protected] F’każ ta’ mewt, il-persuna li tkun qed tagħmel in-notifika għandha tibgħat id-dokumenti msemmija hawn taħt permezz ta’ posta reġistrata u ndirizzata lill-Uffiċċju tar-Reġistru Pubbliku, Evans Building, Triq il-Merkanti, il-Belt Valletta. Il-Formola għad-Dikjarazzjoni ta’ Notifika ta’ Mewt mimlija (li tista’ titniżżel minn fuq is-sit www.identitymalta.com taħt it-taqsima tal-Uffiċċju tar-Reġistru Pubbliku); Iċ-Ċertifikat tal-Mewt provdut mit-tabib kuranti; Id-dokument tal-Karta tal-Identità tal-persuna mejta; Kopja tal-Karta tal-Identità tal-persuna li qed tagħmel in-notifika; u Dokumenti oħra relevanti hekk kif indikat mir-Reġistru Pubbliku. Sussegwentament, hekk kif l-Uffiċċju tar-Reġistru Pubbliku jipproċessa n-notifika, il-persuna tiġi informata li r-reġistrazzjoni hija kompluta, u ċ-Ċertifikat ta’ Mewt jiġi ordnat minn www.certifikati.gov.mt. Għeluq temporanju tal-uffiċċju tal-Espatrijati f’Ħal Far Min-nhar it-Tnejn 6 ta’ April, l-uffiċċju tal-Espatrijati f’Ħal Far se jkun magħluq. Għaldaqstant, refuġjati u persuni li jgawdu minn protezzjoni sussidjara jew protezzjoni temporanja fuq bażi umanitarja, u għandhom bżonn iġeddu l-permess ta’ residenza tagħhom, għandhom jibgħatu l-formola (li tista’ titniżżel minn fuq is-sit www.identitymalta.com taħt it-taqsima tal-Espatrijati) u d-dokumentazzjoni meħtieġa fuq [email protected], sabiex il-permess jiġġedded bi tliet xhur mid-data tal-approvazzjoni. Is-servizz relatat mal-Specific Residence Authorisation huwa temporanjament sospiż. Mistoqsijiet oħra relatati mas-servizzi offruti minn dan l-uffiċċju, għandhom jintbagħtu fuq [email protected] Taqsima tal-Espatrijati Flimkien mal-miżuri li tħabbru l-ġimgħa l-oħra qed inżidu dawn ukoll: – Ċittadini tal-UE, EEA jew Svizzeri kif ukoll l-familjari tagħhom li ilhom f’Malta tliet xhur u għadhom m’applikawx għad-dokument ta’ residenza tagħhom, kif ukoll dawk li jeħtieġu jġeddu d-dokument tagħhom għandhom jibgħatu t-talba tagħhom fuq [email protected]; – Qraba ta’ ċittadini ġejjin minn pajjiżi terzi u applikanti għall-permess ta’ residenza temporanju li jeħtieġu japplikaw għall-ewwel darba jew iġeddu l-permess tagħhom, għandhom jibgħatu t-talba tagħhom fuq [email protected] – L-interviews tal-koppja sabiex jiġi kkonfermat jekk il-konjugu barrani jgawdix mill-moviment ħieles qed jiġu sospiżi. Fis-sitwazzjoni kurrenti, qed jiġu aċċettati biss applikazzjonijiet għall-ħruġ ta’ permess ta’ residenza u xogħol lil ċittadini ta’ pajjiżi terzi f’każ li huma highly skilled workers (Key Employee Initiative) kif ukoll ħaddiema fil-qasam tas-saħħa, kura tal-anzjani u ta’ nies b’diżabilità. Dawn it-tip t’applikazzjonijiet, kif ukoll tiġdid ta’ permess ta’ residenza u xogħol jew tibdil fl-impjieg, għandhom jiġu sottomessi fuq https://singlepermit.gov.mt/ minn min iħaddem, wara li jkun irreġistra fuq [email protected], hekk kif ħabbarna ftit tal-ġranet ilu. Servizz relatat ma’ viża b’appuntament Min-nhar it-Tnejn 6 t’April, it-Taqsima tal-Viża se tara biss lil dawk li jkollhom appuntament bejn it-08:00am u l-11:00am. Kull min jixtieq jagħmel appuntament, għandu jibgħat email fuq [email protected] Studenti barranin li qed jistudjaw f’pajjiżna Dawk l-istudenti ċittadini ta’ pajjiżi terzi li qed jistudjaw l-Ingliż f’Malta, f’waħda mill-istituzzjonijiet akkreditati mill-kunsill tal-ELT, jistgħu japplikaw għal viża fuq [email protected] sabiex jirregolarizzaw il-preżenza tagħhom f’pajjiżna sal-aħħar tal-kors. Dan japplika wkoll għal dawk l-istudenti ċittadini ta’ pajjiżi terzi, li qegħdin f’Malta u qed jistudjaw kors online fil-livelli ta’ MQF 1 sa 4. Filwaqt li dawk l-istudenti ċittadini ta’ pajjiżi terzi li qegħdin jistudjaw f’Malta fl-livell ogħla u wasal biex jiskadilhom il-permess ta’ residenza tagħhom, għandhom japplikaw fuq [email protected], biex iġeddu l-permess tagħhom. Sospenzjoni ta’ interviews relatati m’applikazzjonijiet fuq bażi ta’ żwieġ B’mod temporanju, se jieqfu l-interviews li jsiru lill-koppji fejn wieħed mill-konjugi jkun barrani, u tkun qed issir applikazzjoni għal ċittadinanza Maltija fuq bażi ta’ żwieġ.  "
2020-04-03,Għadd ta’ miżuri oħra amministrati mill-Malta Enterprise b’rabta mal-Covid-19,https://www.tvm.com.mt/mt/news/ghadd-ta-mizuri-ohra-amministrati-mill-malta-enterprise-brabta-mal-covid-19/,"Apparti l-għajnuna ewlenija tal-Covid Wage Supplement, il-Malta Enterprise qed toffri għadd ta’ miżuri oħra ta’ għajnuna bil-għan li tagħti daqqa t’id lin-negozji u lill-impjegati kawża taż-żmien partikolari li lkoll ninsabu fih. Skema minnhom, maħsuba biex tkopri parti mill-ispejjeż li daħal għalihom min iħaddem biex l-impjegati tiegħu jkunu jistgħu jaħdmu mid-dar. F’dan l-isfond, kull kumpanija tista tingħata sa massimu ta’ €4,000 fuq xiri jew kiri ta’ apparat tal-informatika bħal laptops u sistemi oħra li jiffaċilitaw teleworking. Din tapplika għall-ispejjeż li saru mill-15 ta’ Frar ‘l hawn. Min-naħa l-oħra, f’każ ta’ dawk li fuq ordni tas-Supretendent tas-Saħħa Pubblika kienu fuq kwarantina mandatorja ta’ 14-il ġurnata, min iħaddem jista’ japplika għal somma ta’ darba li ma taqbiżx it-€350. Liema miżura, tgħodd biss għal dawk li jaħdmu fuq bażi full time, u li fil-perjodu ta’ kwarantina ħallsu l-paga sħiħa lill-impjegat. Din il-miżura m’għandhiex titħallat mal-miżura tad-Dipartiment tas-Sigurtà Soċjali, jiġifieri għal dawk li rċivew l-ittra biex joqogħdu f’iżolament minħabba l-età jew xi kundizzjoni medika. Miżuri oħra relatati huma dawk dwar id-differiment tat-taxxa għan-negozji li wieħed jista’ jaċċessa permezz tas-sit tal-Malta Enterprise għalkemm immexxija mill-Kummissarju tat-Taxxa, u l-miżuri ta’ likwidità biex ikun hemm self mill-banek. Din tal-aħħar, għandhom jitħabbru aktar dettalji dwarha fil-jiem li ġejjin. Jekk inti self-employed jew sid ta’ negozju u tixtieq tikseb aktar dettalji dwar l-għadd ta’ miżuri li qed toffri l-Malta Enterprise, tista’ żżur dan is-sit jew iċċempel 144. Jekk għandek każ speċifiku li jista’ jiġi spjegat biss permezz ta’ email, tista’ tibgħat email fuq [email protected] Għal aktar tagħrif dwar miżuri maħsuba għall-ġenituri, persuni li ġew ordnati li ma joħorġux mid-dar minħabba s-sitwazzjoni medika tagħhom, persuni bi bżonnijiet speċjali, jew għal min spiċċa mingħajr impjieg, tista’ żżur is-sit tas-Sigurtà Soċjali jew iċċempel 153."
2020-04-03,Il-Gvern b’għajnuna lill-mezzi tax-xandir,https://www.tvm.com.mt/mt/news/il-gvern-bghajnuna-lill-mezzi-tax-xandir/,"Il-Gvern qal li llum saru numru ta’ laqgħat mal-mezzi tax-xandir ta’ Malta fejn matulhom ġie kkomunikat li l-Gvern se jkun qed jagħti għajnuna, inkluż finanzjarja, sabiex matul dan il-perjodu diffiċli ta’ Covid-19, mezzi tal-komunikazzjoni bħal televiżjoni, radju, gazzetti, u news portals jibqgħu joperaw. Fi stqarrija ntqal li l-Gvern qed juri l-impenn tiegħu lejn dan is-settur għax jemmen li l-mezzi tal-komunikazzjoni huma parti integrali mid-demokrazija f’pajjiżna u għodda importanti fit-tisħiħ tal-libertà tal-espressjoni—ukoll għax il-mezzi tax-xandir għandhom dmir akbar bħalissa li jittrasmettu u jwasslu l-messaġġ tagħhom fid-djar fl-istess waqt li n-nies qed ikunu mħeġġa jibqgħu ġewwa. Min-naħa tiegħu l-Istitut tal-Ġurnalisti Maltin, l-IĠM, laqa’ din l-aħbar u rringrazzja lill-Gvern Malti. Huwa appella wkoll lill-Gvern biex jispeċifika fid-dettall x’tip ta’ għajnuna se tkun qed tingħata lis-settur ġurnalistiku."
2020-04-03,Ara x’qalet il-Professur Charmaine Gauci dwar il-mara tqila infettata bil-COVID-19,https://www.tvm.com.mt/mt/news/mara-tidhol-l-isptar-biex-twelled-u-tirrizulta-pozittiva-ghall-covid-19/,"Mara ta’ 36 sena li kienet se twelled tarbija b’ċesarja rriżultat pożittiva għall-Coronavirus. Dan qalitu s-Supretendent tas-Saħħa Pubblika, il-Professur Charmaine Gauci f’konferenza tal-aħbarijiet, li fiha żvelat li llum hemm 7 każijiet ġodda infettati b’din l-imxija. Il-mara, li hija Taljana, instabet pożittiva għall-virus wara li sarilha test li jsir b’mod normali qabel ma daħlet biex twelled. Prof Gauci qalet li kemm-il mara kif ukoll it-tarbija jinsabu f’qagħda tajba. Hija ma kinitx qed tidħol għax-xogħol, għaldaqstant ir-riskju li din infettat lil ħaddieħor huwa minimu."
2020-04-03,7 każijiet ġodda ta’ Covid-19 f’Malta,https://www.tvm.com.mt/mt/news/7-kazijiet-godda-ta-covid-19-fmalta/,"F’Malta l-ewwel każ ta’ coronavirus waqt it-tqala irriżulta fl-aħħar sigħat meta mara Taljana ta 36 sena daħlet l-isptar Mater Dei biex twelled b’ċesarja. L-awtoritajiet tas-saħħa skoprew il-każ bis-saħħa ta’ testijiet li qed jagħmlu fuq pazjenti bħal din anke jekk ma jkollhiex is-sintomi. “Il-mara li hija tqila, ġiet skoprita waqt li aħna konna qed nagħmlu routine screeing qabel persuna tidħol tagħmel operazzjoni f’dan il-każ ċesarja Kundizzjoni ta’ din il-mara hi tajba u anke tat-tarbija u aħna se nkomplu nsegwu s-sitwazzjoni waqt li jsiru l-prekawżjonijiet kollha waqt dik il-persuna tkun qed tagħmel l-operazzjoni.” Is-Supretendent tas-Saħħa Pubblika, il-Professur Charmaine Gauci qalet li din l-mara hija wahda mis-seba’ kazijiet ta’ coronavirus li nstabu fl-aħħar 24 siegħa minn 749 test. Hija spjegat li erba’ min dawn il-każijiet huma relatati ma’ safar u tlieta li huma trażmissjoni lokali. Fost dawn il-każijiet hemm tfajla ta’ 23 sena li kienet fl-istess xift tal-impjegat tal-Lidl ta’ Ħal Safi u ttestja pożittiv aktar kmieni din il-ġimgħa. Il-Profs Gauci qalet li s-sintomi tagħha bdew fl-1 ta’ April u kienet ħadmet l-aħħar fit-30 ta’ Marzu. “Hawnhekk għandna sitwazzjoni fejn diġà konna ħadna l-miżuri meħtieġa fl-istabbiliment poġġejna f’kwarantina n-nies li kienu jaħdmu fl-istess shift fosthom din it-tfajla u anke li l-istabilliment ħa disinfection measures li kien hemm bżonn.” Fil-każijiet importati l-persuni kollha waslu Malta mill-Ingilterra u diġà kienu fi kwarantina fosthom mara Maltija ta’ 62 sena li ġiet lura mill-Awstralja b’titjira mill-Ingilterra. Il-Profs Gauci qalet li qed isir il-contract tracing tal-persuni fl-ajruplan. Każ ieħor huwa ta’ Niġerjan li ġie Malta f’Ottubru li għadda u jgħix ġoċ-ċentru miftuħ ta’ Ħal Far. Dan ir-raġel ma kienx imur għax-xogħol għax kellu inċident u kien imweġġa’. Qalet li sitt persuni oħra li jgħixu fil-viċin tiegħu ġew iżolati. Is-Supretedent tas-Saħħa Pubblika qalet li wieħed mill-pazjenti li kien l-ITU qaleb għall-aħjar u mar lura fl-Infections Diseases Unit filwaqt li l-pazjent l-ieħor għadu fl-ITU. B’hekk tmien pazjenti qed jinżammu fit-taqsima tal-mard infettiv, 16 fi sptar privat u l-bqija qed jirkupraw f’iżolament id-dar."
2020-04-03,F’Mater Dei qed jiġu installati ventilaturi ġodda,https://www.tvm.com.mt/mt/news/fmater-dei-qed-jigu-installati-ventilaturi-godda/,"Bħala parti mill-istrateġija biex pajjiżna ikun ippreparat għall-każijiet severi tal-Coronavirus, f’Mater Dei waslu iktar ventilators li se jintużaw fl-eventwalità li l-pazjenti jippreżentaw sintomi severi tal-virus. Fi żjara f’ Mater Dei, id-Deputat Prim Ministru u Ministru għas-Saħħa Chris Fearne dar iż-żoni l-ġodda fl-isptar li qed jinqalbu f’ ITUs u li issa huma mgħammra b’ventilator ma’ kull sodda. Intqal li s’issa Mater Dei tlestew erba’ żoni ta’ kura intensiva hekk kif qed isiru x-xogħlijiet strutturali biex jiżdiedu dawn l-ispażji fl-isptar. Fearne fakkar li l-ikbar sfida li qed jaffaċjaw pajjiżi oħra hija n-nuqqas ta’ riżorsi umani u ta’ spazju fl-istparijiet tagħhom għaliex m’humiex ilaħħqu man-numri ta’ pażjenti li qed jeskala b’mod rapidu. Għaldaqstant l-Awtoritajiet tas-Saħħa ta’ Malta qegħdin jaħdmu fuq żewġ strateġiji paralleli, l-ewwel tkun dik li jittieħdu l-miżuri preventivi kollha neċessarji biex ikun limitat in-numru ta’ każijiet ta’ COVID-19 u t-tieni dik li jiżdiedu l-ispazji fejn jiġu rikoverati l-pazjenti, billi jiżdiedu wkoll il-magni li se jgħinu lill-professjonisti tas-saħħa."
2020-04-03,Konferenza tal-aħbarijiet mill-Professur Charmaine Gauci fin-12:30,https://www.tvm.com.mt/mt/news/konferenza-tal-ahbarijiet-mill-professur-charmaine-gauci-fin-1230/,"Is-Superintendent tas-Saħħa Pubblika, Charmaine Gauci, se tkun qed tindirizza konferenza tal-aħbarijiet fin-12:30. Il-Professur Gauci se tkun qed titkellem dwar l-aħħar aġġornamenti relatati mal-imxija tal-Coronavirus f’Malta."
2020-04-03,Il-PM jirringrazzja lill-pulizija u membri ta’ entitajiet oħra li qed jagħtu s-servizz fl-isfida tal-Covid-19 ,https://www.tvm.com.mt/mt/news/il-pm-jirringrazzja-lill-pulizija-u-membri-ta-entitajiet-ohra-li-qed-jaghtu-s-servizz-fl-isfida-tal-covid-19/,"Il-Prim Ministru Robert Abela ta tislima  lill-membri tal-forzi tal-ordni waqt żjara spontanja li għamel dalgħodu fil-kumpless tal-RIU f’Ta’ Kandja. Akkumpanjat mill-Ministru għall-Intern, Sigurtà Nazzjonali u l-Infurzar tal-Liġi Byron Camilleri, Dr Abela sab lill-pulizija u membri ta’ entitajiet oħra jingħataw aġġornament mit-tmexxija tal-Korp tal-Pulizija dwar ix-xogħol involut fl-infurzar tal-avviżi legali ġodda biex tkun issalvagwardjata s-saħħa pubblika. Il-Prim Ministru rringrazzjahom tas-servizz tagħhom lejn il-pajjiż, b’ħinijiet u dedikazzjoni ma jaqtgħu xejn, waqt dan il-mument diffiċli. “Jidher biċ-ċar li xogħlkom qed tagħmluh mill-qalb b’imħabba kbira lejn il-pajjiż. Dan il-mument iebes nistgħu negħlbuh u se noħorġu minnu flimkien. Fl-aħħar mill-aħħar Malta hija ikbar mill-Covid-19,” saħaq il-Prim Ministru. L-Aġent Kummissarju Carmelo Magri spjega kif, bl-imxija tal-Covid-19, il-Korp tal-Pulizija qed jaffaċċja waħda mill-ikbar sfidi f’deċenji u enfasizza li l-korp għandu l-pjani meħtiega biex il-pubbliku jkun imħares b’forza li tibqa’ toffri kemm jista’ jkun servizzi filwaqt li taffaċċja din l-isfida ġdida."
2020-04-03,18-il persuna b’multa wara li kienu f’ġemgħa ta’ aktar minn 3 persuni,https://www.tvm.com.mt/mt/news/18-il-persuna-bmulta-wara-li-kienu-fgemgha-ta-aktar-minn-3-persuni/,"18-il persuna lbieraħ ingħataw multa ta’ €100 kull wieħed waqt ir-rondi li l-Pulizija għamlet fl-aħħar 24 siegħa biex tiżgura li ma jkunx hemm ġemgħat ta’ aktar minn 3 persuni f’postijiet pubbliċi skont l-avviż legali li ħareġ il-Gvern. Intant ilbieraħ ukoll 10 persuni nqabdu jiksru l-kwarantina waqt l-440 spezzjoni li saru mill-Pulizija flimkien mad-Dipartiment tas-Saħħa u l-Protezzjoni Ċivili fuq dawk fi kwarantina obbligatorja. L-10 persuni ġew immultati €3,000 kull wieħed. Mindu bdew isiru l-ispezzjonijiet sal-lum inħarġu 65 multa. Jibqa’ dejjem l-appell biex kulħadd ikun responsabbli u jikkopera mad-direttivi li qed jingħataw mill-awtoritajiet."
2020-04-03,‘L-Istat mhux bir bla qiegħ’ – Mons. Mario Grech b’appell lis-saċerdoti biex jagħtu donazzjoni għal ventilator,https://www.tvm.com.mt/mt/news/id-djocesi-tghawdex-binizjattiva-biex-tigbor-ghal-ventilator/,"Fi żmien li l-pajjiż għaddej mill-problema tal-imxija tal-COVID-19, l-Amministratur Appostoliku għal Għawdex, Mons. Mario Grech appella lis-saċerdoti f’Għawdex u lill-Għaqdiet Reliġjużi biex jagħtu l-offerta tagħhom sabiex jinxtara ventilator, ħalli dan jingħata lill-Awtoritajiet tas-Saħħa għas-servizz tal-pazjenti Għawdxin. Fil-Jum tad-Duluri, Mons. Grech fakkar li bħalma Marija ma kenitx taf tibqa’ gallarija quddiem it-tbatija ta’ Ġesù, hekk ukoll aħna ma  nistgħux nibqgħu indifferenti quddiem il-passjoni li għaddej minnha l-bniedem minħabba l-imxija tal-Covid-19. Qal li xieraq li bħad-Duluri nerfgħu ftit mill-piż ta’ bħalissa. Mons. Grech qal li hemm min jaħseb li l-Istat għandu bir bla qiegħ. Saħaq li dan mhux minnu u qal li b’dan il-ġest ta’ solidarjetà ma’ dawk ħutna li huma f’riskju, f’din il-qagħda daqshekk prekarja u delikata, id-Djoċesi Għawdxija tixtieq tagħmel din l-offerta simbolika. Għaldaqstant huwa għamel sejħa lis-saċerdoti tad-Djoċesi Għawdxija biex jimpenjaw ruħhom biex jagħmlu kontribuzzjoni ta’ mhux inqas minn €100 f’dan il-fond biex jinxtara ventilator li huwa stmat li jiswa madwar €50,000. Talab ukoll lill-Kappillani, lir-Retturi, lill-Kunventi u lill-Iskejjel tal-Knisja f’Għawdex, u lill-Għaqdiet Reliġjużi biex mill-kaxxa komuni tagħhom jagħmlu l-istess. Appella lill-Insara jkunu ġenerużi u jagħtu sehemhom f’din l-inizjattiva. L-għotjiet jistgħu jiġu depożitati f’dan il-kont bankarju permezz ta’ online banking jew permezz ta’ Revolut: Isem tal-kont: COVID 19 Numru tal-kont: 35452320032 IBAN: MT91APSB77013000000035452320032 Swift Code: APSB MTMT L-għotjiet jistgħu jitħallew ukoll mal-kappillani tal-Parroċċi jew mar-retturi tal-knejjes."
2020-04-03,Rekord ta’ nies bla xogħol fl-Istati Uniti,https://www.tvm.com.mt/mt/news/rekord-ta-nies-bla-xoghol-fl-istati-uniti/,"In-numru ta’ Amerikani bla xogħol reġa’ żdied għal numri rekord, għat-tieni ġimgħa konsekuttiva. Iktar minn 6.6 miljun persuna marru jirreġistraw għax-xogħol sat-28 ta’ Marzu, qal id-Dipartiment tax-Xogħol, iktar mid-doppju tal-ġimgħa ta’ qabel. Dan hekk kif in-numru ta’ każijiet fl-Istati Uniti qiegħed dejjem iqarreb lejn il-kwart ta’ miljun, bl-imwiet jilħqu kważi s-sitt elef."
2020-04-02,Stennija għal kits li mid-demm jivverifikaw jekk persuna kellhiex il-Covid-19,https://www.tvm.com.mt/mt/news/stennija-ghal-kits-li-mid-demm-jivverifikaw-jekk-persuna-kellhiex-il-covid-19/,"Id-dipartiment tas-saħħa qiegħed jistenna l-validazzjoni ta’ kits li mid-demm jivverifikaw jekk persuna kellhiex il-Covid-19, anke jekk qatt ma kellha sintomi. Fil-programm Dissett, il-Virologu Dr Chris Barbara qal li l-kits diġà jinsabu Malta, u indika li dawn it-testijiet ġodda jkunu jistgħu jibdew isiru fi żmien qasir. Minbarra t-testijiet għal COVID-19 permezz tal-iswabs, id-dipartiment tas-saħħa qiegħed jistenna l-verifiki neċessarji fuq test ġdid li jiddetermina jekk persuna kellhiex il-Coronavirus jew le. Dan it-test li jista’ jsir mid-dar permezz ta’ tingiża fis-swaba’, jagħti riżultat fi ftit minuti, u permezz tiegħu individwu jkun jista’ jsir jaf jekk għandux immunita għall-COVID-19. Fil-programm Dissett, il-Virologu Dr Chris Barbara qal li b’dan it-test fuq kampjun tad-demm, iktar nies ikunu jistgħu jserrħu rashom jekk għandhomx l-immunità għall-virus. “Dawn il-kits li konna qed nistennew waslu wkoll, pero mhux billi jasal il-kit, inti trid tivvalidah biex tkun ċert li dan qiegħed jaħdem tajjeb. Illum dawn l-antibody tests fis-suq mhumiex validati, bħal ma jkunu testijiet normali, għax dan għadu virus totalment ġdid.” Dwar l-ittri li rċivew persuni b’kundizzjonijiet vulnerabbli għall-COVID-19, il-Professur Charmaine Gauci qalet li dawn l-ittri jgħoddu għall-eżenzjoni mix-xogħol. Mistoqsija għandux isir lockdown fil-weekend, il-Professur Gauci qalet li l-awtoritajiet tas-saħħa ma jixtiqux iżidu l-miżuri jekk mhux għax ikunu meħtieġa. “Jekk in-nies jisimgħu ma jkollniex għalfejn nagħmlu miżuri. Irridu niftakrtu li din mhijiex sitwazzjoni ta’ ġimgħa; dan huwa perjodu pjuttost twil. Nafu pajjiżi oħra kemm ilhom li bdew, allura aħna rridu noqgħodu attenti li kwalunkwe miżuri li qegħdin nieħdu, in-nies nagħtuhom iċ-ċans li jaddattaw ghalihom. Mistoqsija mill-pubbliku dwar il-miżuri li għandhom jieħdu l-bejjiegħa tal-ikel, Dr Barbara qal li l-ħasil tal-idejn huwa iktar importanti mill-użu tal-ingwanti. “Jekk inti ser tibqa’ bl-istess ingwanti il-ġurnata kollha, speċjalement taħseb li int protett u tmiss wiċċek, allura bħal tal maskra, iktar ta’ periklu għalik għax tgħid, liebes l-ingwanti, tmiss wiċċek u allura mill-ewwel ser tieħu l-infezzjoni. Iktar aħjar ma tużax ingwanti u tuża l-wipes u taħsel idejk.” Dwar il-prodotti tal-ikel li jiġu ffrizżati, Dr Barbara qal li jekk dawn ikollhim il-virus, fil-friża jibqa’ vijabbli meta l-prodott jerġa’ jinħareġ mill-friża. Dr Barbara qal li l-prodotti tal-ikel għandhom jintmesħu b’diżinfettant qabel jidħlu fil-friża."
2020-04-02,"“Terħux. Ibqgħu viġilanti” – Dr Kluge, Direttur Reġjonali għall-Ewropa tal-WHO",https://www.tvm.com.mt/mt/news/terhux-ibqghu-vigilanti-dr-kluge-direttur-regjonali-ghall-ewropa-tal-who/,"Messaġġ b’saħħtu mid-Direttur Reġjonali għall-Ewropa tal-Organizzazzjoni Dinjija tas-Saħħa Dr Hans Kluge li f’intervista ma’ Television Malta appella lill-Maltin: “Terħux. Ibqgħu viġilanti. Kulħadd jista’ jagħmel xi ħaġa biex tintrebaħ il-battalja kontra l-Covid-19″. Dr Kluge kien intervistat waqt Ras imb ras. Għad-Direttur tal-WHO fl-Ewropa Dr Hans Kluge, Malta tista’ tkun ta’ eżempju għal pajjiżi oħra fil-mod kif ħaddmet l-istrateġija kontra l-imxija tal-Covid19. ”What WHO strongly advocates is based on the experience of previous epidemics in China and other countries. You need a blended approach. And that is what Malta has been doing: Public Health, meaning a lot of efforts on early identification of suspects, isolating, testing and treating with dignity; BUT at the same time doing mitigation, meaning to beef up the critical hospital capacity including for intensive care, which I know is not easy for a small country and that can be an example for the small countries and needs to be praised.” Intervistat waqt Ras imb ras fuq Television Malta, Dr Kluge stqarr li filwaqt li kollox jindika li s-sitwazzjoni f’Malta tinsab taħt kontroll, il-pajjiż m’għandux jerħi. Anzi, għandu jibqa’ viġilanti. ”My main message to the Maltese people who are very close to my heart is ”do not let the guard down”. Everyone can do something to win this war against Covid-19, not to be infected and not to infect others. Mentally it is tough. It is a stress test for psychological resilience but are not alone. We are united in this battle. Reach out to each other and act with kindness and solidarity to each other.” Dr Kluge nħatar Direttur Reġjonali għall-Ewropa fl-1 ta’ Frar li għadda u mill-ewwel sab ma’ wiċċu pandemija. L-ewwel każ ta’ coronavirus fl-Ewropa tfaċċa fl-24 ta’ Jannar."
2020-04-02,F’Mater Dei qed tiġi installata magna speċjaliżżata għat-testijiet tal-COVID19,https://www.tvm.com.mt/mt/news/fmater-dei-qed-tigi-installata-magna-specjalizzata-ghat-testijiet-tal-covid19/,"Magna speċjaliżżata biex tipproċessa t-testijiet tal-COVID-19 li qed tiġi installata f’Mater Dei, se twassal biex aktar minn 800 test kuljum jiġu pproċessati fl-istess jum. Id-deputat Prim Ministru u Ministru tas-Saħħa Chris Fearne qal li dan se jwassal biex ikunu identifikati aktar malajr każi ta’ Coronavirus biex jittieħdu l-miżuri meħtieġa biex titrażżan din l-imxija. Mindu bdew isiru s-swabs għall-COVID19, il-laboratorju tal-Patoloġija fl-Isptar Mater Dei żied it-testijiet minn ftit għexerien għal aktar minn 700 kuljum. Issa b’magna speċjaliżżata l-laboratorju ser ikun jista’ jagħmel aktar minn 800 analiżi tat-testijiet kuljum li jiġu pproċessati fi ftit minuti. Fi żjara fid-dipartiment tal-patoloġija fl-isptar Mater Dei, id-deputat Prim Ministru u Ministru għas-Saħħa Chris Fearne qal li Malta se tkun fost l-ewwel pajjiżi fl-Ewropa li se tibda tuża dan l-apparat. Waqt li segwa l-aħħar preparamenti qabel din il-magna robotika tibda titħaddem fis-sigħat li ġejjin, il-ministru qal li din se tgħin lill-awtoritajiet tas-saħħa fl-istrateġija tagħhom biex irażżnu l-imxija tal-coronavirus. Id-Deputat Prim Ministru qal ”iktar ma nagħmlu testijiet f’dan l-istadju biex jekk ikun hemm pazjenti infettivi nindunaw bihom u mhux biss nagħtu kura lilhom imma nistgħu niżolawhom u nwaqqfu milli tinfirex il-cornavirus f’ pajjiżna, iktar nistgħu nikkontrollaw il-mewġa ta’ infezzjonijiet li jistgħu jiġu fuqna.” Id-Deputat Prim Minsitru qal li Malta kisbet dan l-apparat avvanżat għaliex il-Gvern ħa azzjoni fil-pront u ma xaħħaħx fl-investiment li kellu jsir. F’Malta proporzjalment għal popolazzjoni hija fost l-aktar pajjżi fl-Ewropa li qed isiru testijiet għall-coronavirus.  "
2020-04-02,"Il-mejta bil-Covid-19 fir-Renju Unit iqarrbu 3,000",https://www.tvm.com.mt/mt/news/il-mejta-bil-covid-19-fir-renju-unit-iqarrbu-3000/,"Fir-Renju Unit, qabżu l-2,900 l-mejta, hekk kif fl-aħħar 24 siegħa mietu 569. L-uffiċjali tas-saħħa qalu li huma frustrati bis-sitwazzjoni prekarja. Aktar minn nofs l-Ingliżi jemmnu li l-gvern tal-Prim Ministru Boris Johnson missu sejjaħ lockdown ferm qabel. F’konferenza llejla, is-Segretarju għas-Saħħa, Matt Hancock, qal li l-Gvern kien mexa fuq il-pariri xjentifiċi, u ħa l-passi skont il-bżonn biex jevita li ammonti kbar ta’ nies ikollhom bżonn is-servizzi tas-saħħa f’daqqa. Qal li d-dejn ta’ £13.4 biljun tal-NHS se jinħafer, biex is-servizz ikun f’pożizzjoni iktar b’saħħitha biex jiġġieled il-Covid-19. Fl-isfond ta’ din il-pandemija, il-British Airways mistennija tissospendi b’mod temporanju mas-36,000 ħaddiem. Hu rrappurtat li wħud minnhom ilmentaw li semgħu għall-ewwel darba b’dan il-pjan fuq it-televiżjoni. Il-kumpanija ilha aktar minn ġimgħa tiddiskuti mal-union – biż-żewġ naħat għad iridu jilħqu qbil dwar uħud mid-dettalji."
2020-04-02,Il-PE jwissi li l-aħbarijiet foloz ixekklu l-isforzi biex titrażżan il-pandemija,https://www.tvm.com.mt/mt/news/il-pe-jwissi-li-l-ahbarijiet-foloz-ixekklu-l-isforzi-biex-titrazzan-il-pandemija/,"F’Jum il-Verifika tal-Fatti, il-Parlament Ewropew qal li l-aħbarijiet foloz u d-diżinformazzjoni huma ta’ periklu mhux biss għas-saħħa taċ-ċittadini, imma wkoll għad-demokrazija. Fi stqarrija il-Parlament Ewropew qal li hemm organizzazzjonijiet u individwi li qed jisfruttaw il-kriżi biex jimmanipulaw il-politika jew ir-relazzjonijiet kummerċjali. Skont rapport tat-taskforce dwar il-ġlieda kontra d-diżinformazzjoni EUvsDisinfo tas-SEAE, uħud mill-pretensjonijiet foloz jiġu minn atturi fiċ-Ċina, ir-Russja, u dawk qrib il-lemin alternattiv tal-Istati Uniti. Qal li f’dawn il-każijiet l-għan huwa politiku; biex tiġi mminata l-Unjoni Ewropea jew jinħolqu bidliet politiċi. Il-Parlament qal li qed iniedi kampanja ta’ appoġġ għar-rispons tal-UE għall-kriżi u biex juri liċ-ċittadini li dan il-kontinent huwa mimli b’Ewropej li qed jiġġieldu kontra l-Covid-19. Żied li biex tappoġġa informazzjoni fattwali u affidabbli, ġiet stabbilita paġna konġunta tal-UE dwar ir-rispons tal-Ewropa għall-virus. Barra minn hekk, hemm ukoll il-miti l-aktar komuni relatati mat-tifqigħa tal-Covid-19. Segwi hawn."
2020-04-02,"L-HSBC inaqqas is-servizzi tal-kaxxiera, iżid l-appoġġ fuq l-internet",https://www.tvm.com.mt/mt/news/l-hsbc-inaqqas-is-servizzi-tal-kaxxiera-izid-l-appogg-fuq-l-internet/,"HSBC Malta ħabbar li mis-Sibt 4 ta’ April, il-ħames fergħat li joperaw mill-Mosta, Raħal Ġdid, tas-Sliema, il-Belt Valletta u Għawdex mhux se joffru servizz ta’ kaxxiera nhar ta’ Sibt. Is-servizzi l-oħrajn kollha li huma offruti bħalissa se jkomplu jingħataw bħas-soltu. Iktar minn hekk, b’effett immedjat, il-klijenti jistgħu jiġbdu flus kontanti mingħand il-kaxxiera fil-fergħat minn €500 ’l fuq. Il-klijenti li jkollhom bżonn jiġbdu inqas minn €500 huma mħeġġa li jużaw l-ATMs. Dawk li m’għandhomx Debit Card jistgħu jiġbdu l-flus mingħand il-kaxxier darba biss, fejn il-klijent se jintalab japplika għal Debit Card. B’effett immedjat ukoll, mhux se jkun aktar aċċettat li d-depożiti jsiru għand il-kaxxiera. Id-depożiti kollha, kemm jekk fi flus kontanti jew b’ċekkijiet, għandhom isiru biss permezz tan-netwerk ta’ ATMs u magni tad-depożiti self-service tal-bank. Iktar minn hekk, il-muniti se jitqassmu biss f’boroż b’ammonti standard (standard bag amounts) u mhux f’denominazzjonijiet differenti (loose denominations). Sa ma jinħareġ avviż ieħor, dan is-servizz ser ikun disponibbli nhar ta’ Ġimgħa biss. Fir-rigward ta’ dawk li mhumiex klijenti tal-HSBC imma li jixtiequ jsarrfu ċekkijiet bil-kelma ‘Only’ fuqhom maħruġin mill-Bank Ċentrali ta’ Malta,  jistgħu jużaw il-fergħat tal-bank nhar ta’ Tlieta u Ħamis bejn it-08.30am u l-10.30am. Sadanittamnt, HSBC Malta fakkar lill-pubbliku li t-talbiet għall-informazzjoni jistgħu jsiru permezz ta’ Facebook Messenger. Biex ikompli jappoġġja aktar lill-klijenti tiegħu, il-bank estenda ukoll il-ħinijiet ta’ appoġġ onlajn mit-08:00am sal-10:00pm, minflok mit-08:00am sal-4:00pm.”"
2020-04-02,Il-qgħad fl-Istati Uniti jitla’ għal 6.7 miljun persuna,https://www.tvm.com.mt/mt/news/il-qghad-fl-istati-uniti-jiltla-ghal-6-7-miljun-persuna/,"L-istatistika tal-qgħad fl-Istati Uniti qed turi li f’ġimgħa waħda kien hemm 6.65 miljun persuna jirreġistraw għax-xogħol. Dan in-numru rdoppja minn ġimgħa ilu, fejn kien hemm 3.3 miljun jirreġistraw għall-benefiċċji tal-qgħad. Mhux eskluż li n-numri jistgħu jkunu ogħla, hekk kif kien hemm bosta rapporti ta’ persuni li ma bediex jirnexxielhom jirreġistaw fuq l-internet, x’aktarx minħabba l-influss qawwi ta’ utenti. Il-qgħad refa’ rasu hekk kif stati madwar il-pajjiż għalqu l-postijiet ta’ divertiment biex inaqqsu l-imxija tal-Covid-19, li diġà ħalliet ’il fuq minn 5,000 vittma fl-Istati Uniti. Iż-żieda ta’ qgħad fl-Istati Uniti ssegwi dik ta’ Spanja, li telgħet għal 3.5 miljun persuna,"
2020-04-02,Belt fiċ-Ċina twaqqaf il-bejgħ ta’ klieb u qtates għall-ikel,https://www.tvm.com.mt/mt/news/belt-fic-cina-twaqqaf-il-bejgh-ta-klieb-u-qtates-ghall-ikel/,"Shenzhen saret l-ewwel belt fiċ-Ċina li qed tipprojbixxi l-bejgħ tal-klieb u l-qtates biex jittieklu. Id-deċiżjoni qed ikun irrappurtat li ttieħdet wara li l-bidu tal-coronavirus ġie assoċjat mal-konsum ta’ annimali selvaġġi. L-awtoritajiet Ċiniżi għalhekk waqqfu l-bejgħ u u l-konsum ta’ annimali selvaġġi, iżda l-awtoritajiet ta’ Shenzhen estendew din il-projbizzjoni għall-klieb u l-qtates. Il-liġi l-ġdida f’Shenzhen tidħol fis-seħħ fl-1 ta’ Mejju, bl-awtoritajiet tal-belt jgħidu li l-klieb u l-qtates għandhom relazzjoni mal-bnedmin bħala annimali domestiċi, iktar minn speċi oħra, u l-projbizzjoni tal-konsum tagħhom hija prattika komuni f’pajjiżi żviluppati. Skont Humane Society International (HSI), mat-30 miljun kelb fis-sena jinqatlu għall-ikel f’pajjiżi Ażjatiċi."
2020-04-02,"Spanja b’rekord ta’ mwiet bil-Covid-19 – il-mejta issa qabżu 10,000",https://www.tvm.com.mt/mt/news/spanja-brekord-ta-mwiet-bil-covid-19-il-mejta-issa-qabzu-10000/,"Spanja rreġistrat rekord ġdid ta’ mwiet f’jum wieħed, hekk kif fl-aħħar 24 siegħa 950 persuna tilfu ħajjithom kawża tal-Covid-19. Hekk l-ammont ta’ mejta fi Spanja issa qabeż l-10,000 persuna. Is-sitwazzjoni mwiegħra ta’ Spanja wasslet ukoll għal rekord ta’ qgħad, b’madwar 900,000 li tilfu xogħlhom, biex issa l-persuni li qed jirreġistraw għax-xogħol telgħu għal 3.5 miljun. Din hija l-ogħla rata ta’ qgħad qatt irreġistrata f’dan il-pajjiż. Madwar id-dinja, in-numru ta’ persuni infettati bil-Covid-19 qed joqrob lejn il-miljun, waqt li l-mejta jgħoddu 47,000."
2020-04-02,Tmurx għax-xogħol anke jekk ikollok sintomi ħfief – il-Professur Gauci,https://www.tvm.com.mt/mt/news/tmurx-ghax-xoghol-anke-jekk-ikollok-sintomi-hfief-il-professur-gauci/,"Il-Professur Gauci għamlet appell lill-individwi biex jekk iħossuhom ma jifilħux, ma jesqux lejn ix-xogħol. Dan qalitu fid-dawl ta’ żewġ każijiet ta’ persuni li baqgħu jmorru għax-xogħol minkejja li ħarġulhom sintomi tal-Covid-19, b’wieħed minnhom saħansitra marrad lill-kollegi tiegħu u lil familthom. Hija qalet li f’każ li wieħed joħorġulu s-sintomi għandu jċempel il-111 u jistenna sakemm l-esperti jiggwidawh qabel ma joħroġ mid-dar. Hija qalet li qabel ma jsir l-iswab test u joħroġ ir-riżultat, dak li jkun għandu jibqa’ ġewwa.  "
2020-04-02,Il-Covid-19 jista’ jimmanifesta ruħu b’sintomi gastro-intestinali,https://www.tvm.com.mt/mt/news/il-covid-19-jista-jimmanifesta-ruhu-bsintomi-gastro-intestinali/,"Waqt il-konferenza stampa dwar is-sitwazzjoni lokali ta’ Covid-19 f’Malta, il-Professur Charmaine Gauci qalet li s-sintomi tal-virus qed ivarjaw. Barra mis-sintomi msemmija ssoltu ta’ qtugħ ta’ nifs, uġigħ ta’ ras, uġigħ fil-griżmejn u deni, is-Superintendent għas-Saħħa qalet li l-Covid-19 jista’ jimmanifesta ruħu wkoll b’sintomi gastro-intestinali jiġifieri remettar u diarrhea. Barra minn hekk min jitlef is-sensazzjoni tax-xamm u togħma wkoll ikun qed jimmanifesta sintomi tal-Covid-19. Hija qalet li t-trasmissjonijiet lokali qed kull ma jmur qed jiżdiedu u ħeġġet lil kull min għandu s-sintomi akuti jċempel il-111 għall-għajnuna.  "
2020-04-02,AĠĠORNAT: 7 każijiet ġodda ta’ Covid-19 f’Malta,https://www.tvm.com.mt/mt/news/8-kazijiet-godda-ta-covid-19-fmalta/,"Tħabbru 7 każijiet ġodda ta’ Covid-19 f’Malta bin-numru totali ta’ infettati issa tela’ għal 195. Dan ħabbritu s-Supertendent għas-Saħħa Charmaine Gauci waqt konferenza stampa. Qalet li b’kollox s’issa saru 8,287 swab tests. Fost il-każijiet il-ġodda hemm mara Maltija ta’ 22 sena li tiġi minn persuna li marret vaganza l-Marokk. Din il-familja kienu diġà qegħdin fi kwarantina. Każ ieħor huwa ta’ raġel Filippin ta’ 36 sena li ma sifirx u ma kellux kuntatt ma’ persuni li siefru. Dan mar ix-xogħol, iżda ftit kien kellu kollegi, u kellu wkoll żewġ persuni jgħixu miegħu. Dawn kolla tpoġġew fi kwarantina. It-tielet każ hu ta’ Malti ta’ 48 sena li ma sifirx, dan mar għax-xogħol meta kellu s-sintomi, u għalhekk l-awtoritajiet poġġew sebgħa min-nies taħt kwarantina. Malti ieħor ta’ 27 sena li wkoll ma sifirx, u wkoll kien għax-xogħol, għalhekk erba’ impjegati tpoġġew taħt kwarantina. Mara Maltija ta’ 59 sena wkoll ittestjat pożittiva. Din kellha kuntatt ma’ żewġ persuni oħra fil-familja li kienu diġà ttestjaw pożittivi, u kienu diġa fi kwarantina kollha kemm huma. Mara oħra Maltija, din id-darba ta’ 43 sena, ittestjat pożittiva. Din ma kinitx taħdem, u sar contact tracing tal-familja tagħha. Każ ieħor huwa ta’ mara Maltija 26 sena li hija ‘healthcare worker’, din kienet fuq il-post tax-xogħol, u għalhekk l-impjegati fix-xift tpoġġew taħt kwarantina, u qed jiġu osservati wkoll il-pazjenti għal xi sintomi. Prof Gauci qalet li iktar ma jgħaddi żmien, iktar qed jidher li s-sintomi jistgħu jvarjaw. Filwaqt li ħafna għandhom sintomi respiratorji, qed jidhru wkoll sintomi oħra bħal diahorrea, remettar, uġigħ fil-griżmejn u nuqqas ta’ togħma u xamm. Ara hawn il-konferenza sħiħa: Ara wkoll: Il-Covid-19 jista’ jimmanifesta ruħu b’sintomi gastro-intestinali  "
2020-04-02,Il-laboratorju ta’ Mater Dei jiflaħ jittestja 800 swab kuljum,https://www.tvm.com.mt/mt/news/il-laboratorju-ta-mater-dei-jiflah-jittestja-800-swab-kuljum/,"Ir-riżorsi tal-laboratorju ta’ Mater Dei żdiedu, biex issa dan jiflaħ jittestja sa 800 swab kuljum għall-preżenza tan-novel Coronavirus. Dan tħabbar mid-Deputat Prim Ministru u Ministru għas-Saħħa Chris Fearne fuq il-midja soċjali, fejn saħaq fuq l-importanza tal-iswab tests. Ilbieraħ is-Supertendent tas-Saħħa Pubblika Charmaine Gauci qalet li fl-24 siegħa ta’ qabel kienu saru 627 test."
2020-04-02,L-assoċjazzjoni tad-driving instructors tkeċċi membru li qalgħet kjass quddiem il-PBS,https://www.tvm.com.mt/mt/news/l-assocjazzjoni-tad-driving-instructors-tkecci-membru-li-qalghet-kjass-quddiem-il-pbs/,"Il-Malta Driving Instructors Association (MDIA) qalet li keċċiet lill-membru tagħha li lbieraħ qajmet kjass quddiem il-binja tal-PBS. Fi stqarrija l-MDIA qalet li tiddiżasoċċja ruħha u tikkundanna l-aġir tad-driving instructor, li lbieraħ filgħaxija minn jeddha marret tistenna lill-Prof Charmaine Gauci barra l-binja tal-PBS. L-MDIA qalet li bl-ebda mod ma tippromwovi, u wisq iktar taċċetta li l-membri tagħha jaġixxu b’dan il-mod. Fl-istess waqt l-MDIA irringrazzjat lil Prof Gauci tax-xogħol li qiegħda tagħmel flimkien mal-awtoritajiet ikkonċernati. Ara wkoll: Tintalab l-għajnuna tal-Pulizija wara argument quddiem il-PBS "
2020-04-02,Fin-12:30 – Is-Supertendent għas-Saħħa tindirizza konferenza stampa dwar il-Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-il-covid-19/,"Is-Supertendent għas-Saħħa, Charmaine Gauci se tindirizza konferenza stampa fin-12:30 dwar is-sitwazzjoni preżenti tal-Covid-19 f’Malta. Il-konferenza se tixxandar fuq TVM, tvm.com.mt, Radju Malta u l-paġna Facebook ta’ TVM"
2020-04-02,Coronavirus: Żblokk fil-każ ta’ 300 Sqalli maqbudin Malta,https://www.tvm.com.mt/mt/news/coronavirus-zblokk-fil-kaz-ta-300-sqalli-maqbudin-malta/,"Żblokk fil-każ ta’ 300 Sqalli maqbudin Malta kawża tal-imxija tal-Coronavirus. L-Isqallin, li kienu Malta fuq xogħol, talbu biex imorru lura f’art twelidhom iżda ma ngħatawx permess sal-bieraħ. L-ambaxxata tal-Italja f’Malta issa qed tinfurmahom li jistgħu jirritornaw Sqallija permess ta’ vjaġġ maħluq t’apposta bil-katamaran. Il-grupp ta’ Sqallin mistennija jirritornaw lura għand familthom il-Ħadd li ġej, il-5 t’April. Barra minn hekk, nhar il-Ġimgħa mal-96 ċittadin Taljan f’Malta mistennija jivvjaġġaw bl-ajru lejn Ruma."
2020-04-02,AĠĠORNAT: Tintalab l-għajnuna tal-Pulizija wara argument quddiem il-PBS,https://www.tvm.com.mt/mt/news/ara-prof-gauci-insulentata-tintalab-l-ghajnuna-tal-pulizija/,"Il-Pulizija se tieħu passi fil-qorti kontra mara li tagħti l-lezzjonijiet tas-sewqan, wara li tard ilbieraħ filgħaxija insultat uffiċjal pubbliku minħabba li l-awtoritajiet ma ssospendewx il-lezzjonijiet tas-sewqan. Il-każ seħħ tard ilbieraħ filgħaxija quddiem il-bini tal-Public Broadcasting Services fi Gwardamangia, meta l-uffiċjal pubbliku ħarġet mill-programm ta’ TVM, Dissett. Kien hawn li l-uffiċjal pubbliku ġiet mgħajra minn persuna li kienet qed tistenniha barra, u li ma bdietx tħalliha tidħol fil-karozza. Is-sitwazzjoni ġiet ikkalmata minn ħaddiema tal-PBS stess qabel waslu l-Pulizija, li aktar tard sabu lill-mara ta’ 32 sena li kienet telqet minn fuq il-post. Ara wkoll: L-assoċjazzjoni tad-driving instructors tkeċċi membru li qalgħet kjass quddiem il-PBS "
2020-04-02,L-MUT b’direttivi biex l-għalliema ma jmorrux l-iskola kif mitlub,https://www.tvm.com.mt/mt/news/l-mut-bdirettivi-biex-l-ghalliema-ma-jmorrux-l-iskola-kif-mitlub/,"Il-Malta Union of Teachers ħarġet direttivi lill-għalliema biex ma jmorrux l-iskola kif qed jintalbu biex jagħmlu, bil-għan li jippreparaw il-kotba u l-pitazzi tal-istudenti biex dawn jinġabru mill-ġenituri. L-għalliema fl-iskejjel statali qed jintalbu jmorru l-iskola f’dawn il-jiem biex jorganizzaw il-materjal ta’ kull student, ħalli dan ikun jista’ jittieħed id-dar u jkompli jintuża. TVM infurmat li għadd ta’ skejjel bagħtu għall-għalliema fi ġranet partikolari, u anki organizzaw ħinijiet u ġranet speċifiċi għall-ġbir mill-ġenituri, biex dawn jidħlu fl-iskola ftit ftit u minn entraturi separati. Il-kapijiet ta’ skejjel oħrajn iżda qed jinfurmaw lill-għalliema biex għal issa ma jersqux lejn l-iskola. L-MUT qed tordna lill-ħaddiema tal-amministrazzjoni tal-iskejjel u l-għalliema membri tagħha biex ma jaċċettawx talbiet biex imorru l-iskola għall-materjal, u li l-uniku eċċezzjoni huma l-karti tal-eżamijiet."
2020-04-01,L-eżamijiet tal-MATSEC se jsiru f’Settembru minflok ir-resits,https://www.tvm.com.mt/mt/news/l-ezamijiet-tal-matsec-se-jsiru-fsettembru-minflok-ir-resits/,"Fi stqarrija l-Matsec qalet li dawk l-istudenti li xtaqu jagħmlu l-eżamijiet tal-A Levels u l-Intermediates, jistgħu ipoġġu għal dawn l-eżamijiet f’Settembru li ġej. Din is-sessjoni se tieħu post is-sessjoni tar-resits, li s-soltu ssir f’dak iż-żmien. L-applikazzjonijiet se jinfetħu f’Lulju li ġej. Iktar dettalji jingħataw maż-żmien mill-istess Matsec."
2020-04-01,Ara: Faxex ta’ ħaddiema ġodda li se jirċievu benefiċċji soċjali,https://www.tvm.com.mt/mt/news/ara-faxex-ta-haddiema-godda-li-se-jircievu-beneficcji-socjali/,"Id-Dipartiment tas-Sigurtà Soċjali qed jilqa’ l-applikazzjoni ta’ erba’ faxex ta’ ħaddiema li jaħdmu jew kienu jaħdmu fis-settur privat u ma baqgħux jaħdmu minħabba l-impatt tal-Coronavirus, iżda li mhux ser jintlaħqu mill-għajnuna finanzjajra mogħtija mill-Malta Enterprise. Is-Segretarju Permanenti fil-Ministeru għall-Familja u s-Solidarjeta’ Soċjali, Mark Musu’, qal li d-Dipartiment diġà rċieva kważi 4,000 applikazzjoni minn ħaddiema fosthom ġenituri li ma jistgħux jaħdmu biex jieħdu ħsieb lil uliedhom, persuni vulnerabbli li ġew ordanti mis-Supretedent tas-Saħħa Pubblika biex joqogħdu fi kwarantina preventiva, persuni b’diżabiltà u ħaddiema li tilfu l-impjieg tagħhom. “Fil-każ tagħna il-ħlasijiet ser ikunu 720 lil full timers u 450 ewro lil part timers fix-xahar li jkunu maħduma bir-rati fil-ġimgħa jew kuljum, skont il-każ – imma l-10 fil-mija qed jitnaqqsu mill-benefiċċji li qed nagħtu aħna biex imorru għal ħlas tal-kontribuzzjoni soċjali tas-sigurta’ soċjali – allura qed nassiguraw li l-benefiċċjari tagħna jkollhom il-kontibuzzjoni tas-sigurta’ soċjali mħallsa tul il-perjodu kollu li ser ikunu qed jieħdu l-benefiċċji u ma jkollhomx problemi fil-futur għall-pensjoni.” Is-Sur Musu’ spjega li s’issa kien hemm 3,274 li applikaw għall-benefiċċju tal-ġenituri li ma jistgħux jaħdmu mid-dar. Qal li d-Dipartiment fl-ewwel jumejn ġew ipproċessati 312-il applikazzjoni li bejniethom ser jieħdu iktar minn 124 elf ewro għall-ewwel jiem li ma ħadmux. “F’dal-każ mhux neċessarjament tilfet ix-xogħol jiġifieri ma tkunx tkeċċiet mill-employer tagħha u allura imbagħad tirreġistra għax-xogħol imma jkunu ġenituri li jkunu qed jieħdu leave estensiv minħabba li jkunu qed joqogħdu d-dar dawn il-persuni jispiċċaw on no pay, jiġifieri jibqgħu fuq il-kotba tal-employer tagħhom imma ma jkunux qed jitħallsu mill-employer tagħhom għax ikunu ħadu l-leave kollu.” Żied jgħid li ċ-Childrens Allowence ikun aġġustat skont id-dħul il-ġdid b’dan il-benefiċċju jista’ jitla’ għal €24.08 fil-ġimgħa għal kull wild. Is-Segretarju Permanenti qal li d-Dipartiment irċieva wkoll 310 applikazzjoni għall-benefiċċju tal-persuni b’diżabilità u 259 applikazzjoni għall-benefiċċju addizzjonali tal-qgħad. Spjega li minn għada, 170 ħaddiem miż-żewġ faxex ser jirċievu bejniethom 40,400 ewro fi ħlasijiet għall-ewwel jiem li kienu mingħajr impjieg. Id-Dipartiment tas-Sigurtà Soċjali ser jagħti benefiċċji lill-ħaddiema li ma jistgħux jibqgħu jaħdmu fuq ordni tas-Supretendent tas-Saħħa Pubblika minħabba l-vulnerabilità tagħhom. “Jista’ jkollok minnhom li huma tal-età tax-xogħol, li jkunu għadhom qed jaħdmu u minħabba dawn l-istruzzjonijiet ma jkunux jistgħu jirrappurtaw għax-xogħol – anke li dawn ser inkunu nistgħu ngħinuhom.” Is-Sur Musu’ qal li f’jumejn ġew ipproċessati kważi 13% tal-applikazzjonijiet u minn għada, 482 ħaddiem ser jibdew jirċievu l-ewwel benefiċċji soċjali u bejniethom ser jirċievu mal-168 elf ewro."
2020-04-01,Artist Malti jmut bil-Coronavirus fil-Kanada,https://www.tvm.com.mt/mt/news/artist-malti-jmut-bil-coronavirus-fil-kanada/,"John Grima, artist Malti ta’ 88 sena, tilef ħajtu bil-Coronavirus fil-Kanada. Grima, li kellu 88 sena, emigra lejn il-Kanada mir-Rabat 70 sena ilu, fejn għex f’Toronto għal dawn is-snin kollha, il-post fejn iltaqa’ ma’ martu. Hu minn dejjem kellu l-iskop li jaħdem il-films – għan li rnexxa fih – tant li kien l-istilla f’għadd ta’ plays fit-teatru u fuq ir-radju, kif ukoll f’serje televiżivi."
2020-04-01,Fi Spanja karozzi tal-linja jintużaw biex jitrasferixxu l-pazjenti infettati bil-Covid-19,https://www.tvm.com.mt/mt/news/fi-spanja-karozzi-tal-linja-jintuzaw-biex-jitrasferixxu-l-pazjenti-infettati-bil-covid-19/,"Il-każijiet tal-Coronavirus komplew jiżdiedu fl-Ewropa li għadha l-agħar milquta, bi Spanja u r-Renju Unit jirrappurtaw l-akbar għadd ta’ imwiet f’ġurnata waħda filwaqt li l-Italja u l-Ġermanja ġeddew il-perjodu tal-lockdown għal wara l-Għid. Il-pandemja affettwat it-tournament prestiġjuż ta’ Wimbledon li kellu jibda fl-aħħar ta’ Ġunju u li tħassar għall-ewwel darba sa mit-Tieni Gwerra Dinjija. Fl-Istati Uniti, il-mejta qabżu l-erbat elef u hemm il-biżgħa li jistgħu imutu sa mitejn elf persuna. Il-President Amerikan wissa lir-residenti biex isegwu l-istruzzjonijiet għax din hi kwistjoni bejn ħajja u mewt. Spanja ma tistax tieħu r-ruħ. Fl-aħħar sigħat, il-karozzi tal-linji pubbliċi ntużaw biex jitrasferixxu l-pazjenti infettati bil-Covid-19 mill-isptar ewlieni f’Madrid għal ċentru tal-konferenzi li nbidel fi sptar temporanju li kapaċi jilqa’ sa 1,400 pazjent. Fi Spanja, f’temp ta’ ġurnata mietu rekord ta’ 864 persuna u issa t-total ta’ vittmi qabżu d-disat elef. Minn ftit iktar minn mitt elf li ġew infettati, kważi kwart minnhom fiequ. Fl-Ewropa sa issa mietu aktar minn tletin elf persuna b’dan il-virus, bis-Slovakkja tirrapporta l-ewwel vittma, raġel ta’ 60 sea li miet id-dar b’pulmonite ftit wara li nħareġ mill-isptar wara li ma ttestjax pożittiv għall-Coronavirus. L-Italja, jibqa’ l-agħar milqut mill-imxija, bil-Ministru għas-Saħħa jgħid li l-miżuri tal-lockdown se jiġġeddu sat-13 t’April. Fl-aħħar jiem, għalkemm il-mejta baqa’ f’livelli għoljin, l-għadd ta’ infezzjonijiet ġodda naqsu fost tħassib li l-virus jista’ jaffettwa ħażin reġjuni fin-naħa tal-Italja li huma inqas żviluppati mir-reġjuni fit-tramuntana. Fi Franza, is-sitwazzjoni wkoll qed tmur għall-agħar bi kważi ħames mitt persuna mejta. Fil-Belġju hemm kważi ħamest elef każ bil-Covid-19, b’elf minnhom fil-kura intensiva. Fl-aħħar 24 siegħa, 123 persuna mietu bil-virus, biex it-total tal-mejta qabeż it-828 b’aktar minn disgħin fil-mija minnhom għandhom aktar minn 65 sena. Fl-Ewropa, il-virus mhux biss sewa l-ħajja ta’ aktar minn tletin elf persuna iżda ta’ ħafna postijiet tax-xogħol. Il-linja tal-ajru Portugiża TAP ħabbret li minħabba li l-ajruplani kollha tagħha jinsabu weqfin, se jkollha tkeċċi temporanjament disgħin fil-mija tal-għaxart elef ħaddiem li għandha. Fl-Istati Uniti, il-mejta qabżu l-erbat elef fost tħassib li jistgħu jmutu sa mitejn elf persuna. Il-President Amerikan Donald Trump wissa lill-Amerikani biex isegwu r-restrizzjonijiet għax din hi kwistjoni bejn ħajja u mewt. Intant, is-Segretarju Ġenerali tan-Nazzjonijiet Magħquda Antonio Guterres qal li l-pandemija tal-coronavirus hija l-ikbar sfida li qed tiffaċċja d-dinja mit-Tieni Gwerra Dinjija."
2020-04-01,Joħloq magna biex tiddisinfetta l-maskri biex jerġgħu jintużaw,https://www.tvm.com.mt/mt/news/johloq-magna-biex-tiddisinfetta-l-maskri-biex-jergghu-jintuzaw/,"Fiċ-ċirkostanzi preżenti maskra tiswa mitlu deheb partikolarment għal professjonisti li jinsabu fil-fruntiera tal-ġlieda kontra l-imxija tal-Covid-19. Fid-dawl tad-domanda qawwija għall-maskri soffistikati, Inġinier Malti fl-Fakultà tal-Inġinerija tal-Università ta’ Malta żviluppa magna biex tiddisinfetta l-maskri biex jerġgħu jintużaw. Tul l-istorja tal-umanità żminijiet prekarji kemm-il darba waslu biex imprendituri, riċerkaturi u kumpaniji jiżviluppaw prodotti ġodda meħtieġa f’dik iċ-ċirkustanza. Din il-ġimgħa fl-Università ta’ Malta, l-Inġinier Dr Marc Anthony Azzopardi għamel magna li kapaċi tiddisinfetta l-maskri li qed jintużaw minn professjonisti fl-isptarijiet li jinsabu fuq quddiem biex jipproteġu l-ħajja u s-saħħa tan-nies. It-tmexxija ta’ Mater Dei dlonk interessat ruħha fil-proġett. “Mater Dei wrew interess kbir fil-fatt għada għandna appuntament. Se nieħdu l-apparat u se naraw kif jistgħu jadottawh. Huma jgħidulna x’inhuma l-ħtiġijiet u nadattaw skont il-bżonn. Għandna kapaċità li noħolqu kwantità kbira minnhom dawn.” Huwa spjega li dawn il-maskri li jintużaw fl-isptarijiet ma jistgħux jiġu ddisinfettati billi tgħaddashom f’xi alkoħol jew bleach għaliex ma jibqgħux tajbin. “Dawn huma l-maskri li qed nitkellem fuqhom dawn huma N95’s, N100’s, FP2, FP3. Dawn il-maskri huma pjuttost sofistikati, it-teknoloġija tagħhom jissiġilaw tajjeb mal-wiċċ għandhom livell ta’ protezzjoni tajba.” L-Inġinier Azzopardi spjega ma’ Television Malta b’din l-invezjoni jistgħu jiġu disinfettati sa disa’ maskli f’salt biex jerġgħu jintużaw minflokk jintremew u b’hekk jitnaqqas il-periklu li maskri użati jkunu sors ta’ infezzjoni.” “Il-metodu li qed nikkunsidraw juża raġi tal-UV biex joqtol il-virus fi ftit minuti. Dan il-metodu huwa bbażżat fuq diversi snin ta’ riċerka li saret fid-dinja għal xi imxija bħal din. Id-dinja diġà kella xoffa, MARS li kien ġara li kien xi riċerkaturi bdew jobsru li jekk jinqala xi saram bħal dan dawn il-maskli mhux se jibqgħu jservu.” L-inginier Dr Azzopardi qal li r-riċerka tiegħu bdiet f’Jannar għaliex mill-ewwel basar li bl-imxija l-maskri se jiskarsaw."
2020-04-01,Helpline għall-ħaddiema u ieħor għal min iħaddem biex jinqatgħu l-abbużi,https://www.tvm.com.mt/mt/news/helpline-ghall-haddiema-u-iehor-ghal-min-ihaddem-biex-jinqatghu-l-abbuzi/,"F’konferenza tal-aħbarijiet virtwali, il-Ministru responsabbli mid-djalogu soċjali, Carmelo Abela qal li l-Gvern qiegħed kontinwament jindaga biex jiżgura li ma jkunx hemm abbużi fuq il-post tax-xogħol minħabba l-imxija tal-COVID-19. Il-Ministru Abela qal li mis-6 ta’ Marzu lil hawn id-Dipartiment tar-Relazzjonijiet Industrijali u l-Impjiegi rċieva mas-6,000 mistoqsija u fl-aħħar ġimgħa medja ta’ 300 telefonata kuljum li għandhom x’jaqsmu mal-impjiegi fl-isfond tal-pandemija tal-Coronavirus. Ħabbar li għalhekk se jinfetħu żewġ helplines, għall-ħaddiema bin-numru 1575 u għal min iħaddem bin-numru 1576. “Dan il-helpline jista’ jintuża għal direzzjoni marbuta ma kwistjonijiet fosthom: kundizzjonijiet tax-xogħol, leave tal-kwarantina, rati ta’ ħlas, reduced hours, unpaid leave, forced leave, collective redundancies. Dan ser jopera mit-08:00 sal-16:00 mit-Tnejn sal-Ġimgħa. Tista wkoll tintbgħat email fuq [email protected]” Il-Ministru Abela qal li l-pagi u l-kundizzjonijiet tal-ħaddiema ma jistgħux jinbidlu b’mod arbitrarju. Huwa semma’ kif fit-tielet pakket ta’ għajnuna finanzjarja għan-negozji, il-Gvern se jagħti €800 fix-xahar bħala paga lill-ħaddiema fis-setturi l-l-aktar milquta. Qal li l-għaqdiet ta’ min iħaddem wiegħdu li l-employers se jġorru l-parti tagħhom u jekk għal xi raġuni ma jistgħux iżomm ma dan il-ftehim, huma obbligat jikkuntatja lid-Dipartiment għar-Relazzjonijiet Industrijali u tal-Impjieg u mhux jieħdu l-liġi f’idejhom. Id-Direttur Ġenerali tad-Dipartiment Diane Vella qalet li fuq is-sit elettorniku tad-dipartiment hemm dokumenti bil-mistoqsijiet li l-aktar qed isiru f’din iċ-ċirkustanza u t-tweġibiet għalihom."
2020-04-01,Ktieb għat-tfal bi storja mnebbħa mill-coronavirus,https://www.tvm.com.mt/mt/news/ktieb-ghat-tfal-bi-storja-mnebbha-mill-coronavirus/,"Waqt li t-tfal jinsabu d-dar bla mistenni minħabba l-imxija tal-Covid-19, l-awtur Ġorġ Mallia qed joffrilhom ktieb ġdid f’verzjoni elettronika u b’xejn. Il-ktieb huwa mnebbaħ mis-sitwazzjoni preżenti u jirrakkonta l-istorja fantastika li qed jgħaddu minnha żewġt itfal waqt li l-oħrajn kollha jinsabu maqfulin fi djarhom. Hija l-istorja ta’ tifel u tifla – Melanie u Karl – it-tnejn Maltin li jinsabu magħluqin id-dar minħabba l-coronavirus. Jintefgħu jaqraw u jidħlu fil-ktieb fejn isibu dinja alternattiva li nqerdet minħabba r-rgħiba tan-nies. U fiha jsibu metodu kif isalvaw dik id-dinja u d-dinja reali. Mill-pinna tal-awtur Ġorġ Mallia, “L-Avventura Msaħħra ta’ Melanie u Karl” – appuntu – ktieb li l-awtur innifsu jiddeskrivi bħala r-rigal tiegħu lit-tfal Maltin u Għawdxin li bħalissa jinsabu maqfulin ġewwa minħabba l-imxija. “Irrealizzajt li ma jeżistux kotba li jitkellmu dwar dak li għaddejjin minnu t-tfal u allura ħloqt din l-avventura fantastika ssettjata bħalissa. Meta t-tfal ma jistgħux joħorġu mid-dar jiltaqgħu mal-ħbieb imma l-qari jista’ jiftħilhom tieqa fuq dinja fantastika u u jistgħu jimirħu fil-ħolm kollu tagħha.” Il-ktieb ħadmu f’ġimgħa, forsi ftit aktar. “Ipproduċejtu, għalaqtu, pinġejtu jien ukoll. Illum tellajtu fuq is-sit tiegħi bħala pdf u min irid jista’ jniżżlu u jaqrah. Qiegħed tipa kbira jiġifieri jista’ jinqara faċilment minn fuq laptop, tablet, smartphone.” Il-ktieb jista’ jitniżżel mis-sit elettroniku www.gorgmallia.com"
2020-04-01,19-il każ ġdid ta’ Coronavirus f’Malta – b’kollox 188 infettati,https://www.tvm.com.mt/mt/news/19-il-kaz-gdid-ta-coronavirus-fmalta-bkollox-188-infettati/,"L-awtoritajiet tas-saħħa kkonfermaw 19-il każ ġdid ta’ persuni bil-coronavirus. Għal jum ieħor, il-maġġoranza assoluta tal-każi – 14 – ġew meqjusa bħala infezzjoni lokali waqt li ħamsa oħra huma assoċjati mas-safar. B’hekk l-għadd ta’ każijiet ta’ Maltin u barranin bil-COVID-19 f’Malta issa telgħu għal 188. Il-Professur Gauci qalet li 12-il pazjent qed jinżammu fit-Taqsima tal-Mard Infettiv, erbatax-il pazjent fi sptar privat u l-kumplament li qed jiġu rikoverati fi djarhom f’iżolament u taħt superviżjoni medika. Fl-aħħar aġġornament mill-awtoritajiet tas-saħħa ġew konfermati 19-il-każ ġdid bil-Coronavirus minn 627 test li saru fl-aħħar 24 siegħa. B’hekk l-għadd ta’ persuni bil-COVID-19 f’Malta telgħu għal 188 u sal-lum wiehed biss minhom jinsab f’kundizzjoni kritika. Is-Supretendent tas-Saħħa Pubblika, Charmaine Gauci, innutat li bdew jiżdiedu l-każi tant li fl-aħħar jumejn instabu 32 persuna bil-virus. Fost il-pazjenti li rriżultaw fil-pożittiv kawża ta’ trażmissjoni lokali hemm Malti ta’ 23 sena, li jaħdem fil-Lidl ta’ Ħal Safi u anzjana ta’ 65 sena li kienet rikoverata l-isptar u ħarġiha l-virus. Il-Professur Guaci qalet li hija ttieħdet fit-Taqsima tal-Mard Infettiv, waqt li qed isiru testijiet fuq il-pazjenti li kienu magħha fis-sala u l-ħaddiema tas-saħħa li kellhom kuntatt magħha. Il-każijiet l-oħra kienu ta’ nisa ta’ bejn l-20 u s-62 sena u ta’ rġiel ta’ bejn l-20 u l-64 sena. Il-Professur Gauci qalet li fost il-każi relatati ma’ safar hemm żagħżugħ Malti ta’ 19-il sena li wasal minn Franza u ieħor ta’ 28 sena li wasal mir-Renju Unit u baqgħu fi kwarantina. It-tliet każi l-oħra li rriżultaw fil-pożittiv huma ta’ tliet irġiel ta’ 32, 51 u 62 sena. Hija appellat lill-pubbliku biex min iħoss xi sintomi anke hfief iċempel fuq il-111 biex isiru l-arranġamenti għat-teħid tal-iswab “Nafu li sfortunatament jista’ jkollok sitwazzjoni is-sintomi jibqgħu sejrin għall-agħar – allura huwa importanti li kull mingħandu s-sintomi nagħmlulu t-test ħalli jkollna d-djanjosi biex nibqgħu nsegwu.” Is-Supretendent tas-Saħħa Pubblika qalet li huwa inkwetanti li n-nies idumu bil-virus fuqhom, tant li s’issa żewġ pazjenti biss fiequ. “U huwa għalhekk iktar importanti li l-persuni kemm jista’ jkun għandhom jevitaw li jkollhom espożizzjoni għal dan il-virus għax ladarba persuna jaqbdu dan il-virus hemm minnhom li malajr jeħilsu minn dan il-mikrobu però hemm oħrajn li jdumu bil-virus allura jistgħu jibqgħu jesponu lill-ħaddieħor u dik tkun waħda mir-raġunijiet li tista’ tinfirex fil-komunità – ikollok nies li jħossuhom li għaddielhom għax is-sintomi jkunu ħfif imbagħad jibdew joħorġu u allura jibdew jgħadduha lill-ħaddieħor”. Mistoqsija dwar koppja Maltija li tinsab fuq cruise liner fil-Mediterran fejn hemm numru ta’ każi ta’ COVID-19 abbord, il-Professur Gauci qalet li l-koppja m’għandha l-ebda sintomi u jistgħħu jkomplu bil-btala taghhom abbord sakemm il-cruise jintemm u jiġu ripatrijati lejn Malta."
2020-04-01,Konferenza tal-aħbarijiet mis-Superintendent tas-Saħħa Pubblika fin-12:30,https://www.tvm.com.mt/mt/news/konferenza-tal-ahbarijiet-mis-superintendent-tas-sahha-pubblika-fin-1230/,Is-Superintendent tas-Saħħa Pubblika Charmaine Gauci se tkun qed tindirizza konferenza tal-aħbarijiet fin-12:30. Hi se tkun qed tagħti l-aħħar aġġornamenti dwar il-COVID-19 f’pajjiżna. Tista ssegwi din il-konferenza fuq tvm.com.mt jew fuq Television Malta.
2020-04-01,Ara: Iħeġġu ‘l-poplu biex ikompli jiġbed ħabel wieħed fuq in-noti ta’ ‘We Are Family’,https://www.tvm.com.mt/mt/news/ara-iheggu-l-poplu-jkompli-jigbed-habel-wiehed-fuq-in-noti-ta-we-are-family/,"Is-soltu, il-membri tal-‘Brass House Unit’ imdorrija jaqsmu l-palk flimkien, quddiem xi sala mimlija sa ruħ ommha bin-nies, bil-għan li jpaxxu ‘l-pubbliku bil-mużika distinta tagħhom. Madanakollu, f’dawn il-jiem, kawża tal-imxija tal-Covid-19, ninsabu fuq l-istess dgħajsa, ilkoll mifxula, b’bosta minnha mċaħħda mir-rutina tagħna ta’ kuljum. Madanakollu, lill-membri tal-‘Brass House Unit’ xejn ma xekkilhom milli jżommu kumpanija lil xulxin, hekk kif ingħaqdu b’mod virtwali fuq in-noti ta’ ‘We Are Family’. Liema kanzunetta, kif spjega d-direttur tal-band, Kevin Abela, intgħażlet bil-għan li jasal il-messaġġ li aħna lkoll familja waħda, u li f’dan il-mument straordinarju jeħtieġ li nibqgħu niġbdu ħabel wieħed, bit-tama li dan il-perjodu ma ndumux wisq ma noħorġu minnu. Id-direttur tal-band żied jgħid, li dan iż-żmien huwa x-xoqqa f’moxtha biex dak li jkun jieqaf ftit u jgħożż aktar lill-għeżież tiegħu u lil dawk kollha ta’ madwaru. Ħaġa, li frott il-ħajja mgħaġġla ta’ kuljum, kultant ftit li xejn nagħmlu. F’messaġġ fuq Facebook, il-‘Brass House Unit’ raddet ħajr lil dawk il-persuni kollha li qed jaħdmu bla heda għall-poplu."
2020-04-01,It-tqassim tad-dividend tal-BOV pospost għal Ottubru,https://www.tvm.com.mt/mt/news/it-tqassim-tad-dividend-tal-bov-pospost-ghal-ottubru/,"Il-Bank of Valletta li kien qed jippjana li jqassam dividend mil-profitti tiegħu lill-azzjonisti, ħabbar li ser isegwi r-rakkomandazzjoni tal-Bank Centrali Ewropew li talab lill-banek kollha fl-Ewropa biex għalissa jżommu l-profitti fir-riserva minħabba l-pandemija tal-coronavirus. Il-Bank of Valletta qal fi stqarrija li ser jżomm mal-proposta oriġinali tiegħu għad-distribuzzjoni tad-dividend iżda il-ħlas, isir wara li terġa’ ssir evalwazzjoni tas-sitwazzjoni meta l-inċertezzi kkawżati minn COVID-19 ikunu għaddew. Qal li skont ir-rakkomondazzjoni tal-Bank Centrali Ewropew, il-ħlas tad-dividend possibilment ikun jista’ jsir f’Ottubru li ġej. Il-Bank kompla jgħid li f’dawn iż-żminijiet ta’ inċertezza, il-konservazzjoni tal-kapital hija ta’ prijorità kbira peress li huwa mpenjat bis-sħiħ biex jappoġġja lill-klijenti kummerċjali u personali, u lill-ekonomija Maltija billi joffri firxa ta’ mezzi ta’ appoġġ b’mod responsabbli u prudenti."
2020-04-01,X’se jiġri minflok il-Eurovision?,https://www.tvm.com.mt/mt/news/xse-jigri-minflok-il-eurovision/,"Il-Coronavirus waslet sabiex jitħassru diversi attivitajiet minn madwar id-dinja. Minn sport għall-attivitajiet ta’ mużika, kollha ġew affettwati minn din il-pandemija. Anke l-Eurovision laqqatha u spiċċa mhux se jsir.  Madankollu d-delettanti tal-mużika u fuq kollox tal-Eurovision mhux se jibqgħu b’xejn. Dan hekk kif l-EBU, NPO, NOS U Avrotros ħabbru li se  jtellgħu produzzjoni bit-tema ‘Eurovision: Europe Shine A Light’. Din il-produzzjoni se tittella’ nhar is-Sibt 16 ta’ Mejju. Eurovision: Europe Shine A Light se jonora l-41 kanzunetta mingħajr ma jkunu qed jikkompetu flimkien. Din is-serata se tinkludi wkoll għadd ta’ sorpriżi lis-segwaċi tal-Eurovision. Ma’ dawn il-kantanti se jingħaqdu wkoll artisti magħrufa mill-Eurovision. Din is-serata se tiġi ppreżentata minn Chantal Janzen, Edsilia Rombley u Jan Smit. Din is-serata li se ssir live mistennija ddum madwar sagħtejn u se tkun imxandra wkoll fuq il-YouTube. Aktar dettalji se jingħataw fil-jiem li ġejjin."
2020-04-01,AĠĠORNAT: Il-LIDL ta’ Ħal Safi jista’ jerġa’ jiftaħ,https://www.tvm.com.mt/mt/news/jinghalaq-bmod-temporanju-l-lidl-ta-hal-safi-wara-li-nstab-haddiem-bil-coronavirus/,"L-awtoritajiet tas-saħħa pubblika ikkonfermaw li l-impjegat tal-Lidl ta’ Ħal Safi, li marad bil-Covid19, kellu kuntatt mill-inqas mal-klienti. Wara li l-istabbiliment kien dizinfettat, it-tmexxija tal-kumpanija ngħatat id-dritta li terġa’ tiftaħ għax m’għadx hemm periklu. L-istabbiliment tal-Lidl f’Ħal Safi għalaq għal ġurnata u jista’ jerġa’ jiftaħ. Dan wara li l-awtoritajiet ħadu ħsieb jiffumigaw il-post u bdew jistħarrġu l-kuntatt li kellu ma’ kollegi u klijenti, l-impjegat tas-supermarket, Malti ta’ 23 sena, li nstab pozittiv għall-Covid19, Is-Superintendent tas-Saħħa, Prof Charmaine Gauci qalet li “l-impjegat in kwistjoni ma kellux safar, ħarġulu sintomi ħfief fis-27 ta’ Marzu u baqa’ jmur għax-xogħol. Sar contact tracing lill-impjegati kollha f’xift mieghu u anki kumplament staff “. Dr Gauci ħeġġet lil dawk li marru f’dan l-istabbiliment bejn is-26 u t-30 ta’ Marzu u li jħossu xi sintomi assoċjati mal-Covid19, bħan-nuqqas ta’ xamm u togħma, sogħla, deni u qtugħ ta’ nifs, biex iċemplu 111 u ma joħorġux. Ras imb ras, li jixxandar fuq TVM, talab il-parir dwar x’jista’ jsir mill-istabbilimenti f’każijiet bħal dan. Debbie Xuereb, Senior Nurse Infection Control spjegat “ħafna businesses ħadu l-prekawzjonijiet. Min għamel perspex biex jifred il-klijent mill-kaxxier. Ħoloq physical barrier. Min għamel linja bajda lill-klijent biex ma jaqbiżhiex”. Il-Professur Gauci qalet li t-tmexxija tal-LIDL ikoperat ħafna u l-istabbiliment tnaddaf fuq linji gwidi li ngħataw. Ix-xift kollu li jaħdem mal-impjegat jinsab fuq kwarantina. Tista’ tisma’ l-kumment ta’ Prof Gauci minn hawn:"
2020-04-01,Trump jappella lill-Amerikani biex isegwu l-pariri li qed jingħataw,https://www.tvm.com.mt/mt/news/trump-jappella-lill-amerikani-biex-isegwu-l-pariri-li-qed-jinghataw/,"Il-President Amerikan Donald Trump appella lill-Amerikani biex isegwu l-pariri li qed jinħataw fl-isfond tal-COVID-19 għaliex dawn jafu jagħmlu d-differenza bejn ħajja u mewt. Uffiċjali Amerikani qed ibassru li mill-inqas mitt elf Amerikan jistgħu jmutu b’dan il-virus fil-ġimghat li ġejjin. Dan hekk kif pajjiżi madwar id-dinja qed jibnu sptarijiet u jitrasformaw spazji kbar fi sptarijiet biex jilqgħu għaż-żieda fil-pazjenti tal-coronavirus. Konfermati bil-COVID19 madwar id-dinja bħalissa hemm tminn mitt elf persuna b’iktar minn 42,000 li mietu minħabba din il-pandemija. Ilbieraħ Spanja rat l-ogħla qabża fiċ-ċifra ta’ mwiet – 849 filwaqt li fir-Renju Unit kompla tielgħa f’daqqa n-numru ta’ mwiet u f’24 siegħa mietu 381 ruħ."
2020-03-31,ARA: Il-Pulizija b’rondi minn tlugħ ix-xemx biex iwaqqfu l-miġemgħat,https://www.tvm.com.mt/mt/news/ara-il-pulizija-brondi-minn-tlugh-ix-xemx-biex-iwaqqfu-l-migemghat/,"Minn tlugħ ix-xemx, taqsimiet differenti tal-Pulizija bdew b’rondi f’kull parti ta’ Malta u Għawdex biex jinfurzaw l-avviż legali li jipprojbixxi gruppi ta’ iktar minn 3 persuni f’postijiet pubbliċi. F’każ li l-Pulizija jsibu erba’ persuni jew iktar flimkien, dawn jeħlu multa ta’ €100 kull wieħed. L-eċċezzjonijiet huma l-kjuwijiet fil-waqfiet tal-karozzi tal-linja, il-kjuwijiet għal servizzi essenzjali bħal tal-banek jew il-persuni li jgħixu taħt saqaf wieħed. L-avviż legali iżda jagħmilha ċara li xorta trid tinżamm distanza ta’ żewġ metri bejn persuna u oħra. Fl-aħħar jiem qabel daħal l-avviż legali, il-Pulizija rċeviet diversi rapporti li kien hawn diversi abbużi fil-Bajja tal-Armier. Dalgħodu l-Pulizija tal-Komunità sebħu hawnhekk biex jagħmlu r-rondi u jaraw jekk hawnx min qed jikser il-liġi. Is-Surġent Rodienne Bartolo Haidon spjegat li l-Pulizija tal-Komunità tal-Mellieħa żanżnu roti ġodda biex jagħmlu r-rondi fiż-żona tal-Armier. Spjegat li l-Pulizija qed jaġixxu wkoll fuq rapporti li jirċievu mill-pubbliku fosthom f’lokalitajiet l-aktar imfittxija min-nies bħall-Belt, il-Marsa u Wied il-Għajn. “Rapporti fuq nies bi kwarantina, establishments li miftuħin u mhux suppost, nies f’bus stops li qegħdin f’ċorma. Però apparti minn hekk qed inkunu hemmhekk minn qabel biex kemm jista’ jkun ma jsirux u mhux immorru wara,” spjegat is-Surġent Bartolo Haidon. Ir-rondi qed isiru wkoll f’żoni rurali mfittxija l-iktar għall-picnics. Post ieħor imfittex sew mill-pubbliku huwa proprju fl-Aħrax tal-Mellieħa. Hawn il-Pulizija mit-Taqsima tal-Kavallerija jagħmlu r-rondi tagħhom biex jaraw isibux xi nies li qed jiksru l-liġi. Ir-rondi ssuktaw fil-promenade li minn Tas-Sliema jagħti għal San Ġiljan. L-Assistent Kummissarju, Alexandra Mamo, qalet li l-Pulizija tad-Distrett qed jaħdmu id f’id mal-Pulizija tat-Taqsima tal-Klieb fir-rondi li qed isiru f’żoni kummerċjali u residenzjali. “L-intenzjoni primarja tagħna hi li nedukaw. Li n-nies jobdu mhux għax hemm l-avviż legali u l-multi imma jobdu għas-saħħa tagħhom u tal-poplu Malti u Għawdxi,” qalet Alexandra Mamo, Assistent Kummissarju. L-Assistent Kummissarju Mamo kompliet tgħid li kull filgħaxija, il-Pulizija qed jagħmlu rondi f’Paceville. “Jagħmlu foot patrol bil-mixi fit-toroq ta’ Paceville u jassiguraw li l-ħwienet huma magħluqa u nista’ nassigurak li l-ħwienet qed jimxu mad-direttivi.” Intant, il-Pulizija għadhom għaddejjin bl-ispezzjonijiet għal persuni li mhux isegwu l-ordni tal-kwarantina. Il-pubbliku hu mħeġġeġ iċempel lill-Pulizija fuq 22944502/4 biex jirrapporta abbużi."
2020-03-31,Marzu 2020 – ix-xahar li bidlilna ħajjitna u ttestja s-servizzi tas-saħħa,https://www.tvm.com.mt/mt/news/marzu-2020-ix-xahar-li-bidlilna-hajjitna-u-ttestja-s-servizzi-tas-sahha/,"Illum nispiċċaw ix-xahar li biddel ħajjitna ta’ taħt fuq; bl-akbar test fuq is-servizzi tas-saħħa. L-awtoritajiet tas-saħħa kien ilhom iħejju għall-COVID-19 mindu bdew jiżdiedu l-każi barra minn Malta. Mill-ewwel każ f’Malta, fl-aħħar ħamsa u għoxrin ġurnata bdew idaħħlu numru ta’ miżuri bil-għan li jrażżnu l-imxija fil-pajjiż. L-ewwel każ ta’ COVID-19 f’Malta ġie konfermat is-Sibt, 7 ta’ Marzu: tifla Taljana ta’ tnax-il sena li tgħix Malta. Dakinhar stess ġie attivat in-numru: 111 fejn il-pubbliku jista’ jċempel għal informazzjoni dwar il-coronavirus. Matul dan ix-xahar, l-awtoritajiet tas-saħħa bdew jimplimentaw numru ta’ miżuri – li kienu dejjem fil-pjan ta’ kontinġenza li għandhom imħejji għal kull pandemija li tista’ tinqala’. Kull spazju possibbli fl-isptar Mater Dei – mil-librerija għas-swali tal-lectures – inbidel fi swali għal pazjenti bil-Covid-19. L-awtoritajiet tas-saħħa ħasbu għal kważi seba’ mitt sodda ohra, b’aktar minn mija minnhom fit-taqsima tal-kura intensiva. U minn sala waħda tal-emerġenza, illum hemm tnejn – b’waħda minnhom iddedikata biss għal każi tal-coronavirus. Fetħu tliet ċentri tas-swabs: f’Ħal Farruġ; fil-Luxol Grounds f’Pembroke u ieħor fit-terminal tal-ħelipad fix-Xewkija f’Għawdex. Is-swabs qed isiru wkoll f’Mater Dei u fiċ-Ċentri tas-Saħħa. S’issa saru kważi sebat elef swab (6,934). L-Isptar Mater Dei qed jopera t-tieni laboratorju għal testijiet tal-Covid-19. Fl-isptarijiet ġew posposti operazzjonijiet mhux urġenti u appuntamenti fl-outpatients biex ir-riżorsi umani jiġu dedikati għal din l-emerġenza. Fl-isptar Ġenerali ta’ Għawdex, se jkun hemm 123 sodda għall-pazjenti bil-Covid-19, li tlettax minnhom se jkunu fit-taqsima tal-kura intensiva. Twaqqfu ż-żjarat lill-anzjani, li jgħixu fi djar residenzjali tal-gvern, tal-knisja u dawk privati. Ebda żjarat ukoll fi djar residenzjali għal persuni b’diżabilità. Dan ix-xahar daħlu fis-seħħ restrizzjonijiet għall-viżitaturi fl-Isptar Mater Dei, bi żjarat iqsar – ta’ siegħa – bejn il-ħamsa u s-sitta ta’ filgħaxija. Għall-pazjenti bil-Covid-19, qed jintużaw l-Isptar Mater Dei, l-isptar Boffa, l-isptar Ġenerali ta’ Għawdex u l-isptar privat St Thomas. Fl-isfond tal-emerġenza tal-Covid-19, bħalissa għaddejja l-evalwazzjoni għall-bini ta’ sptar prefabrikat, li ser ikollu taqsima tal-ITU li huwa ppjanat li jsir fil-kumpless tal-isptar Mater Dei."
2020-03-31,Minn ħajja mgħaġġla morna fl-estrem l-ieħor… dan se jiswa ta’ ġid?,https://www.tvm.com.mt/mt/news/minn-hajja-mghaggla-morna-fl-estrem-l-iehor-dan-se-jiswa-ta-gid/,"Dawn l-iżviluppi kollha fil-qasam tas-saħħa minħabba virus wieħed biddlu l-ħajja ta’ kuljum ta’ kulħadd: mit-tfal li għalihom is-sena skolastika u l-attivitajiet li kienu jagħmlu waqfu, il-ħruġ għaż-żgħażagħ spiċċa, affettwat id-dħul ta’ ħafna ħaddiema u sidien ta’ negozji, u l-anzjani mħeġġa jibqgħu f’darhom ħlief għal xi bżonn verament essenzjali. Mijiet ta’ vetturi ilhom jiem bil-magni mitfija u l-ajruport spiċċa parkeġġ għall-ajruplani. L-opinjonista, il-Perit Ruben Abela, jemmen li Marzu biddel ħajjitna ta’ taħt fuq; b’ħafna jemmnu li dawn il-bidliet ser ikollhom effett fit-tul, għal ferm aktar snin wara li tintemm il-pandemija. ”L-ikbar bidla hi l-fatt li konna qed ngħixu ħajja mgħaġġla wisq minn ħaġa għall-oħra u f’daqqa waħda morna fl-estrem l-ieħor – waqaf kollox zoptu. Naqas il-kuntatt socjali, meta tmur ix-xogħol għandek il-kollegi li tista’ tgħid huma t-tieni familja li llum inqatgħet. Imma għandna iktar ħin għal familja tagħna u ngħarfu vera x’inhi l-ħajja u l-familja. It-tfal għandek iktar ħin għalihom.” Il-prezz ta’ dan il-kambjament huma l-bosta restrizzjonijiet fuq l-istil tal-ħajja. Kellna firxa sħiħa ta deċiżjonijiet li qatt ħadd ma basar. L-industrija tat-turiżmu sfaxxat b’tebqa t’għajn, is-sena skolastika intemmet ħesrem, ħafna ħwienet kellhom jagħlqu l-bibien, il-funzjonijiet reliġjuzi tħassru u l-postijiet tax-xalar u d-divertiment spiċċaw f’silenzju ta’ ċimiterju. Iżda anke fix-xewk hemm il-ward, għal min jaf japprezzah. ”Il-fatt li hawn inqas karozzi, m’hawnx ajruplani jtiru, id-dinja fiżikament qed tieħu r-ruħ. Tajjeb nitgħallmu d-differenza bejn il-ħajja mgħaġġla, tniġġis, u l-ħajja tal-lum fejn l-ambjent naturali qed jirpilja anke mil-lat ta’ ekosistema.” Waqt li r-rota ekonomika kważi waqfet iddur għalkollox, il-gvern kellu jintervjeni b’pakkett finanzjarju bla preċedent biex in-negozji ma jfallux u jgħin kemm jista’ jkun ħaddiema ma jitilfux ix-xogħol. Il-Perit Abela qal li jemmen li din il-pandemija se tħalli timbru fil-kotba tal-istorja. ”Naħseb li ħa nibdew nitkellmu qabel l-imxija tal-coronavirus u wara. Mil-lat ekonomiku se jkun hemm impatt żgur. Għad iridu naraw kemm se jkun kbir. Mil-lat soċjali jiddependi minna x’se jkun l-impatt. Mill-apsett diġitali ħalla impatt fuq ħafna nies, ħafna kellhom jitgħallmu għax kellhom jinqdew bih.” Il-Perit Abela qal li t-tama tiegħu hi li ladarba kollox jirritorna għan-normal, it-tajjeb li ħareġ minn dan kollu ma jintilfix f’rankatura iktar mgħaġġla."
2020-03-31,Fil-Belġju: tmut l-iżgħar persuna bil-Covid-19 fl-Ewropa – tifla ta’ 12-il sena,https://www.tvm.com.mt/mt/news/fil-belgju-tmut-l-izghar-persuna-bil-covid-19-fl-ewropa-tifla-ta-12-il-sena/,"Fl-Italja mument ta’ diqa meta fl-ibliet Taljani mill-Lombardija, l-agħar reġjun milqut mill-Covid 19 sa Sqallija, il-bnadar tniżżlu mezzasta, u l-pajjiż osserva minuta silenzju biex ifakkar l-mitt elf pazjent tal-COVID-19 fl-Italja u 12,000 vitmma. Minkejja li kawti, l-awtoritajiet Taljani qalu li jittamaw li l-miżuri stretti u l-lockdown li mponew mill-bidu ta’ Marzu qed iħallu l-frott minħabba li r-rata ta’ infezzjonijiet ġodda naqset bi 2,167 għal 1,648 fl-aħħar jum. L-għadd ta’ imwiet madankollu baqa’ għoli bi 812 -il fatalità mqabbla mas-756 matul il-jum ta’ qabel. Il-lockdown fl-Italja ser jibqa’ għaddej sal-Għid, wara li reġa’ kien estiż b’għaxart ijiem oħra. Fi Spanja reġa’ kien hemm rekord ta’ imwiet bil-Covid19. Il-Ministeru tas-Saħħa Spanjol qal li fl-aħħar 24 siegħa, mietu 849 persuna bil-Covid-19. L-awtoritajiet Spanjoli qalu li l-għadd ta’ persuni infettati huwa ikbar mill-għadd ta’ infezzjonijiet fiċ-Ċina minn fejn beda l-virus. Fl-aħħar sigħat tħaddmu pjani ta’ kontinġenza biex pazjenti li żviluppaw kumplikazzjonijiet u jinsabu fit-taqsima tal-kura intensiva f’Catalonia u Madrid jittieħdu lejn partijiet oħra ta’ Spanja. L-espert ewlieni dwar l-emerġenzi tal-Għaqda Dinija tas-Saħħa, Dr. Mike Ryan qal li minkejja li l-qagħda fl-Italja u Spanja għadha tidher allarmanti, il-każi attwali jirriflettu r-rata ta’ trasmissjoni ta’ ġimagħtejn ilu. Wissa iżda li l-awtoritajiet iridu jibqgħu viġilanti. “So do we hope that Italy and Spain are nearly there on that (number of cases stabilising)? Yes. But the way you stabilise and then move to zero, and I think everyone’s talked about the curve up, and everyone talks about the stabilisation. The question is: how do you go down? And going down isn’t just about a lockdown, and let go. To get down from the numbers, not just stabilise, requires a redoubling of public health efforts to push down, it won’t go down by itself, it will be pushed down. And that’s what we need countries to focus on.” Spanja wkoll tinsab f’lockdown, rapport jgħid li aktar minn erba’ miljun u ħames mitt elf Spanjol qed jgħixu lejl u nhar f’appartament żgħar ta’ 60 metru kwadru jew inqas. Anki fil-Ġermanja kien hemm l-ikbar qabża fl-imwiet meta tilfu ħajjithom 128 persuna f’ġurnata. B’kollox kien hemm 583 fatalità fil-Ġermanja kaġun tal-Covid19. Fil-Belġju, mument ta’ qsim il-qalb meta l-virologu Emmanuel André emozzjonat ferm u bid-dmugħ f’għajnejh, ikkonferma li tilfet ħajjitha l-iżgħar vittma tal-Covid 19, tifla ta’ 12-il sena, li mietet l-isptar wara li żviluppat kumplikazzjonijiet. Fir-Renju Unit, is-segretarju għall-affarijeit barranin Dominic Raab qal li l-gvern qed jieħu azzjoni mingħajr preċedent fl-istorja tas-servizz nazzjonali tas-saħħa, l-NHS biex jissielet l-imxija b’żieda fl-istaff u s-sodod anke fi sptarijiet temporanji li nfetħu malajr minħabba din l-emerġenza. Fl-Istati Uniti, tlieta minn kull erba’ persuni jinsabu fuq lockdown, bl-istati ta’ Maryland, Virginia, Arizona u Tennessee jimplimentaw l-miżuri u jingħaqdu mat-32 stat minn ħamsin stat fl-Istati Uniti li jinsabu taħt lockdown. Is-sindku ta’ Washington DC Muriel Bowser ordnat lir-residenti biex jibqgħu id-dar sakemm ma jkunx hemm raġuni valida biex joħorġu minn djarhom. Min jinqabad ma josservax l-ordni jista’ jiffaċċja multa ta’ ħamest elef dollaru, jintbagħat il-ħabs għal disgħin jum jew it-tnejn. Sa issa mietu iżjed minn tliet elef persuna fl-Amerika, b’163 elf każ ikkonfermat. Fir-Russja wkoll rekord ġdid ta’ 302 każ fl-aħħar 24 siegħa, b’total ta’ 1,836 każ ta’ COVID-19 f’71 reġjun tar-Russja u disat imwiet. Moska hija l-agħar milquta bi 212 każ ġdid fl-aħħar 24 siegħa u b’ 1226 każ. Fl-Olanda, il-gvern kompla jirrestrinġi l-movimenti tan-nies, u rreveda l-limitu tad-daqs ta’ gruppi jistgħu jkunu fi spazji pubbliċi minn mija għal mhux iżjed minn tliet persuni sakemm ma jkunux familja. Min jikser l-ordnijiet jista’ jeħel sa 400 ewro multa. ”I have a close friend, we see each other but we don’t hug and I like to hug my friends and I have to wait a couple of months before I can hug my friends.” U fi Franza, elfejn u ħames mitt każ tal-coronavirus ġew traċċati f’laqgħa ta’ talb fil-belt ta’ Mulhouse. Ir-reliġjużi li mexxew il-laqgħa qalu li sbatax-il persuni konnessi mal-attività tilfu ħajjjithom kaġun tal-Covid19.  "
2020-03-31,Vjaġġi bejn Malta u Għawdex għal divertiment mhux se jkunu permessi,https://www.tvm.com.mt/mt/news/vjaggi-bejn-malta-u-ghawdex-ghal-divertiment-mhux-se-jkunu-permessi/,"Il-Ministru għal Għawdex, Clint Camilleri, sostna li dan mhuwiex żmien tal-‘weekend breaks’, la f’Malta u lanqas f’Għawdex. Waqt konferenza stampa, il-Ministru Camilleri qal li kull passiġġier li jirkeb il-Gozo Channel kien diġà qed isirlu screening mediku. Żied iżda, li dak li kien qed jiġi rakkomandat, issa se jsir mandatorju, u se jkun jifforma parti mill-iscreening. B’avviż legali ġdid, l-ivjaġġar bejn Malta u Għawdex se jkun biss għal raġunijijet ta’ xogħol, raġunijiet mediċi, biex isiru żjarat lill-qraba jew dawk rikoverati fl-isptar, għal ġarr ta’ merkanzija, jew biex wieħed jirritona d-dar. Ġie ċċarat li traġitti għal raġunijiet ta’ divertiment mhux se jkunu iktar permessi. Il-Ministru talab biex il-pubbliku jkun dixxiplinat fil-jiem li ġejjin sabiex titwaqqaf l-imxija."
2020-03-31,Fl-Indja: Uffiċjal tal-pulizija jilbes ta’ Covid-19 biex iħeġġeġ lill-pubbliku jibqa’ ġewwa,https://www.tvm.com.mt/mt/news/fl-indja-ufficjal-tal-pulizija-jilbes-ta-covid-19-biex-iheggeg-lill-pubbliku-jibqa-gewwa/,"Fl-Indja uffiċjal tal-pulizija ħareġ bl-idea li jilbes tal-Covid-19 bil-għan li jħeġġeġ lill-pubbliku jibqa’ ġewwa biex ma tkomplix tinfirex il-marda. Kif jispjega fil-filmat, l-uffiċjal tal-pulizija jittama li bl-elmu li ħoloq, f’forma tal-virus, in-nies jintebħu bis-serjetà tas-sitwazzjoni. S’issa fl-Indja hemm 1,024 infettati mentri 27 persuna tilfu ħajjithom bil-virus."
2020-03-31,L-Għolja tal-Ħelsien ħiemda waqt li Malta tissielet għal ħelsien ieħor,https://www.tvm.com.mt/mt/news/l-gholja-tal-helsien-hiemda-waqt-li-malta-tissielet-ghal-helsien-iehor/,"Malta fakkret il-festa nazzjonali ta’ Jum il-Ħelsien, il-ġrajja li tfakkar it-tluq tas-servizzi Ingliżi u t-tmiem ta’ Malta sservi bħala bażi militari. Il-41 anniversarju mill-ġrajja tal-31 ta’ Marzu 1979 kellu jgħaddi mingħajr tifkira uffiċjali, billi l-Kumitat Festi Nazzjonali ħassar iċ-ċerimonja biex jimxi mad-direttivi tal-awtoritajiet tas-saħħa. It-Tlieta filgħodu, l-inħawi madwar l-Għolja tal-Ħelsien fil-Birgu baqgħu ħiemda. Minħabba l-miżuri biex titrażżan il-coronavirus, iċ-ċerimonja l-uffiċjali bis-sehem tal-ogħla awtoritajiet tal-pajjiż u l-gwardja tal-unur tal-Forzi Armati ma sarx. L-istess ħemda kkaratterizzat il-Port il-Kbir li bħal-lum waranofsinhar kien ikun miżgħud bin-nies fost atmosfera kkulurita li toħloq ir-regatta tradizzjonali. Fil-31 ta’ Marzu 1979 kien skada ftehim ta’ seba’ snin innegozjat mill-Prim Ministru Dom Mintoff mar-Renju Unit biex l-Ingliżi jużaw faċilitajiet f’Malta għal skop militari. It-tluq tas-servizzi fisser it-tmiem ta’ sekli sħaħ għal Malta taqdi l-ħtigijiet militari għal ħakmiet barranin. Il-ġrajja hi mmarkata b’monument fil-Birgu, xogħol l-iskultur Anton Agius, li jirrappreżenta l-mument tat-tmiem ta’ Malta sservi ta’ bażi militari meta f’dik il-lejla tniżżlet il-bandiera tar-Renju Unit u minflokha bdiet tperper il-bandiera Maltija. It-telgħa mserrpa u b’passaġġ xejn komdu turi l-mixja iebsa tal-poplu Malti biex kiseb il-Ħelsien. Wieħed u erbgħin sena wara, Malta qed tfittex ħelsien mod ieħor, mhux mill-preżenza tal-militar barrani fuq din l-art, iżda minn forza li ma tidhirx: il-pandemija COVID-19. B’differenza mit-triq li wasslet għall-ġrajja tal-31 ta’ Marzu 1979, din id-darba Malta mhix weħidha, iżda l-pajjiżi kollha tad-dinja jinsabu f’baħar wieħed; qegħdin jagħmlu sensiela ta’ sagrifiċċji kbar biex jilħqu għal għan wieħed."
2020-03-31,Ajruplan Spanjol ma jingħatax permess biex jinżel f’Malta,https://www.tvm.com.mt/mt/news/ajruplan-spanjol-ma-jinghatax-permess-biex-jinzel-fmalta/,"Transport Malta irrifjutat l-ajruplan Spanjol A330-202, għaliex l-ajruplan ried jibqa’ fl-ajruport. Dan qalu l-Ministru għat-Trasport Ian Borg fuq il-midja soċjali, li qal li l-permess ma ngħatax anki fl-isfond li bħalissa l-ajruport f’Ħal Luqa għandu limitu ta’ spazju li fih iżomm l-ajruplani, peress li dawn mhux qed itiru. Midja lokali rrappurtat li l-ajruplan talab li jinżel f’Ħal Luqa minħabba tiswijiet, iżda li dan ma kienx minnu, u għalhekk l-awtoritajiet Maltin ma tawhx permess. Eventwalment l-ajruplan kompla fi triqtu lejn Madrid."
2020-03-31,Kif għandu jarmi l-iskart min għandu l-Covid-19 u jinsab f’daru?,https://www.tvm.com.mt/mt/news/kif-ghandu-jarmi-l-iskart-min-ghandu-l-covid-19-u-jinsab-fdaru/,"Persuni li huma infettati bil-Covid-19 u qed jirkupraw f’darhom, għandhom jagħlqu l-iskart tagħhom f’borża u jistennew tlett ijiem qabel ma joħorġuh barra biex jinġabar. Qabel ma din il-borża tinħareġ, il-persuni għandhom ukoll jitfgħuha ġo borża oħra, biex kemm jista’ jkun jitnaqqas il-kuntatt mal-iskart li jista’ jkun għadu qed iġorr il-virus, ma’ dawk li jiġbru l-iskart. Il-Professur Charmaine Gauci qalet li l-virus normalment imut wara 24 siegħa fuq oġġett, iżda hemm każijiet li jindikaw li jista’ jdum iktar, u għalhekk għandhom jittieħdu dawn il-prekawzjonijiet minn dawk infettati. Qalet li barra minn hekk, dawk li jiġbru l-iskart qed jingħatalhom tagħrif dwar il-prekawzjonijiet li għandhom jieħdu biex ma jiġux f’kuntatt mal-Coronavirus."
2020-03-31,Persuna bis-sintomi baqgħet tmur għax-xogħol u infettat lill-kollegi u familthom,https://www.tvm.com.mt/mt/news/persuna-bis-sintomi-baqghet-tmur-ghax-xoghol-u-infettat-lill-kollegi-u-familthom/,"Waqt il-konferenza stampa tal-lum, is-Supertendent għas-Saħħa, Charmaine Gauci semmiet każ ta’ persuna fost l-infettati li baqgħet tmur għax-xogħol bis-sintomi u marrdet lil ħaddieħor. Il-Professur Gauci qalet li l-persuna, minkejja li kellha bidu ta’ sintomi tal-Covid-19, baqgħet tmur għax-xogħol u konsegwentement infettat 3 kollegi li infettaw 2 persuni oħra tal-familja. Il-Professur Gauci appellat biex min joħroġlu xi sintomi jibqa’ d-dar u jċempel il-111 għall-għajnuna. Dwar dan il-każ partikolari sar contact tracing fuq il-post tax-xogħol. Meqjus bħala infezzjoni bejn cluster ta’ 6 persuni, dan il-każ jissejjaħ second generation transmission liema qed jipprovaw jikkontrollaw u jevitaw l-awtoritajiet għas-Saħħa. L-infettati huma Maltija ta’ 30 sena, Maltija ta’ 26 sena, mara ta’ 43 sena, raġel ta’ 41 sena u mara ta’ 27 sena. https://www.facebook.com/watch/TelevisionMalta/ Ara wkoll: 13-il każ ġdid ta’ Covid-19 f’Malta – jitilgħu għal 169 "
2020-03-31,Prof Gauci tappella biex illum in-nies jibqgħu ġewwa,https://www.tvm.com.mt/mt/news/prof-gauci-tappella-biex-illum-in-nies-jibqghu-gewwa/,"Is-Supertendent tas-Saħħa Pubblika, il-Professur Charmaine Gauci, tenniet li l-liġi li ma tippermettix iktar minn tlieta min-nies f’daqqa f’post pubbliku, ma tgħoddx għal persuni li jgħixu fl-istess dar. Dan ifisser li familja ta’ erbgħa tista’ toħroġ flimkien. Hija kienet qed tirreferi għall-avviż legali maħruġ ilbieraħ, fejn miġemgħa ta’ iktar minn 3 min-nies fil-pubbliku tiġi mmultata €100. Madanakollu Prof Gauci appellat biex il-familji u l-individwi llum jibqgħu ġewwa, anki jekk hija festa pubblika u t-temp jippermetti. Qalet li m’għandniex inħallu din il-ġurnata tissarraf fil-firxa tal-virus. Sostniet li l-awtoritajiet tas-saħħa qed nagħmlu dak kollu possibbli, imma biex jirnexxu għandhom bżonn il-koperazzjoni tal-pubbliku. Intant, din hija dehra ta’ diversi nħawi f’Malta llum kmieni waranofsinhar: Segwi hawn il-konferenza stampa:"
2020-03-31,13-il każ ġdid ta’ Covid-19 f’Malta – jitilgħu għal 169,https://www.tvm.com.mt/mt/news/13-il-kaz-gdid-ta-covid-19-fmalta-jitilghu-ghal-169/,"Illum kienu kkonfermati 13-il każ ġdid ta’ Covid-19 f’Malta, biex issa l-ammont totali ta’ persuni li ġew infettati laħaq 169. F’konferenza stampa, is-Supertendent għas-Saħħa Pubblika, Prof Charmaine Gauci, qalet li lbieraħ saru total ta’ 563 swabs, li minnhom instabu dawn il-każijiet ġodda. B’kollox s’issa saru 6,934 swabs bħala parti mill-istrategija biex jinabdu kmieni l-każijiet ta’ Covid-19 f’Malta biex imbagħad issir iżolazzjoni biex ma jinxteridx il-virus. Fl-ITU hemm 2 pazjenti l-ITU b’wieħed minnhom intubat. 7 oħra jinsabu fl-IDU u 16 oħra f’St Thomas Hospital. Il- kumplament qegħdin id-dar. Trasmissjoni lokali; Is-sitwazzjoni tal-lum tal-5 każijiet huma kollha relatati ma’ każ innotifikat aktar kmieni li kellu bidu ta’ sintomi iżda baqa’ jmur ix-xogħol. Għalhekk, sar contact tracing mal-kollegi ta’ dan il-każ. 3 kollegi ħarġulhom is-sintomi u eventwalment il-virus tal-Covid-19. Barra minn hekk ġew infettati 2 persuni relatati ma’ dawn iż-żewġ persuni. Dan huwa cluster ta’ 6 persuni li jissejjaħ second generation transmission. L-infettati huma Maltija ta’ 30 sena, Maltija ta’ 26 sena, mara ta’ 43 sena, raġel ta’ 41 sena u mara ta 27 sena. Persuna kkonfermata qabel infettat il-ġenituri; mara ta’ 72 sena u raġel ta’ 75 sena. Dawn ma kellhomx kuntatti ma’ ħaddiehor. Ma’ dawn il-każijiet hemm ukoll tifla Maltija ta’ 8 snin li ħarġet pożittiva minn każ ieħor diġà magħruf mal-awtoritajiet. Safar minn barra; Mis-safar hemm 2 aħwa rġiel’  Ingliżi ta’ 18 u 21 sena li jgħixu l-Ingilterra, imma familja tagħhom tgħix Malta. Kienu kwarantina u ma affettwawx nies oħrajn, iżda qed isir contact tracing tat-titjira li biha ġew Malta. Ma’ dawn hemm 2 każijiet oħra. Irġiel ta’ 24 u 21 sena li huma relatati ma’ każ ieħor esportat mill-Ingilterra. Dan huwa grupp ta’ 3. Intant qed isir contact tracing tal-passiġġieri fuq l-istess titjira. Hemm ukoll każ ta’ mara ta’ 48 sena li marret il-Marokk. Bħalha kien hemm każ ieħor li ġie mill-Marokk u kienu fuq l-istess tour. X’aktarx kellhom  l-istess espożizzjoni, u għalhekk qed isir contact tracing tat-tour. Ħafna mill-kazijiet li qed naraw impurtati minn barra issa huma mill-Ingilterra. Ara wkoll: Persuna bis-sintomi baqgħet tmur għax-xogħol u infettat lill-kollegi u familthom Prof Gauci tappella biex illum in-nies jibqgħu ġewwa Kif għandu jarmi l-iskart min għandu l-Covid-19 u jinsab f’daru?  "
2020-03-31,Ara: “Ta’ qsim il-qalb l-eluf imċaħħda minn mewta li tixraq lid-dinjità umana kawża tal-Covid-19” – Fr Charles Tabone,https://www.tvm.com.mt/mt/news/ara-ta-qsim-il-qalb-l-eluf-imcahhda-minn-mewta-li-tixraq-lid-dinjita-umana-kawza-tal-covid-19-fr-charles-tabone/,"Fi knisja mneżża’ minn kull xorta ta’ armar, u nieqsa mill-eluf ta’ reliġjużi li ta’ kull sena f’dawn il-jiem joħonqu l-għadd ta’ knejjes madwar il-gżejjer Maltin bil-għan li jersqu eqreb lejn Alla, Fr Charles Tabone, mill-Knisja ta’ Ġesù Nazzarenu f’Tas-Sliema, ilbieraħ wassal l-ewwel sessjoni t’eżeriċizzi. Liema sessjoni, ixxandret fuq TVM2, kif ukoll fuq il-paġna ta’ Facebook ta’ Television Malta. Filwaqt li rringrazzja lill-għadd ta’ infermiera u tobba li qed jaħdmu bla heda biex jieħdu ħsieb saħħet il-poplu, Fr Tabone, fost l-oħrajn, stqarr li hija ta’ qsim il-qalb li tefa’ ta’ ġebla ‘l bogħod minn xtutna l-minġel tal-mewt qed jaħsad il-ħajja ta’ eluf ta’ persuni. Liema persuni, qed jiġu mċaħħda minn mewta li tixraq lid-dinjità umana hekk kif ma jistax isirilhom funeral li jixirqilhom frott iċ-ċirkustanzi bla preċedent li ninsabu fihom. F’dan l-isfond, Fr Tabone tkellem fuq is-solitudni. Qal, li l-bniedem mhux maħluq biex ikun waħdu, u appella biex f’dan iż-żmien, aktar minn qatt qabel, ilkoll nagħmlu sforz biex niġbdu ħabel wieħed, minkejja d-diffikultajiet li qed ngħixu fihom. Fr Tabone, b’mod speċjali, talab għal min jinsab waħdu, u biex noħorġu rebbieħa fuq il-flaġell li għadd ta’ pajjiżi għaddejjin minnu fl-iqsar żmien possibbli. ERĠA’ SEGWI L-EŻERĊIZZI TAT-TNEJN 30 TA’ MARZU HAWN."
2020-03-31,“Il-Covid ipparalizzatni bid-deni u kelli bżonn l-ossiġnu” – Il-Malti li kien fl-ITU fi Spanja,https://www.tvm.com.mt/mt/news/il-covid-kwazi-pparalizzatni-bid-deni-u-kelli-bzonn-l-ossignu-il-malti-li-kien-fl-itu-fi-spanja/,"“Il-COVID-19 kważi qatlitni.” Dawn kienu l-ewwel kelmtejn ta’ Matthias Kentzia, żagħżugħ Malti li spiċċa fil-kura intensiva fi Spanja wara li ġie infettat bil-Coronavirus. “Għadni ġej minn ġimagħtejn mitluq ġo sodda ta’ sptar fi Spanja, nissielet kontra n-novel coronavirus u l-pulmonite li qabbditni,” qal Matthias fuq il-midja soċjali. Qal li minkejja li għandu 27 sena, jgħix ħajja sana, u ma kellux kundizzjonjiet ta’ saħħa, il-Covid-19 kważi pparalizzatu bid-deni u kellu bżonn l-ossiġnu lejl u nhar. “Aħna kollha vulnerabbli,” sostna Matthias, waqt li talab rispett lejn il-professjonisti tas-saħħa li qed jippruvaw isalvaw il-ħajjiet. Huwa appella lil kulħadd biex jisimgħu mill-awtoritajiet tas-saħħa; joqgħodu d-dar u jaħslu jdejhom. “Naf li toqgħod id-dar mhux faċli. Però emmnuni, li tkun mixħut f’sodda tissielet għan-nifs hija iktar iebsa,” saħaq Matthias. Ara wkoll: Żagħżugħ Malti fl-ITU fi Spanja wara li rriżulta pożittiv għall-Coronavirus – jinsab stabbli "
2020-03-31,Mhemmx għalfejn tiġi notifikata l-Awtorità tad-Djar fuq ftehim ta’ tnaqqis tal-kirja,https://www.tvm.com.mt/mt/news/mhemmx-ghalfejn-tigi-notifikata-l-awtorita-tad-djar-fuq-ftehim-ta-tnaqqis-tal-kirja/,"Matul l-aħħar jiem, l-Awtorità tad-Djar irċeviet numru ta’ talbiet minn sidien li jixtiequ jnaqqsu l-kirja lill-inkwilin matul dan il-perjodu diffiċli b’rabta mal-COVID-19. Fid-dawl ta’ dan, l-Awtorità tad-Djar qed tinforma lill-pubbliku li jekk l-ammont ta’ kirja li ġie ddikjarat fir-reġistrazzjoni tal-kuntratt mal-Awtorità tad-Djar jitnaqqas matul dan il-perjodu temporanju, m’hemmx bżonn li tinbidel ir-reġistrazzjoni tal-kuntratt. L-Awtorità tad-Djar tavża li filwaqt li għandha tkun notifikata b’mod immedjat fejn hemm terminazzjoni ta’ kirja, dan ma jgħoddx fejn hemm qbil kunsenswali bejn il-partijiet dwar l-ammont tal-kirja. Il-Kap Eżekuttiv tal-Awtorità tad-Djar, is-Sur Leonid McKay, qal li, “fejn hemm arranġamenti temporanji dwar tnaqqis ta’ kirja relatati mas-sitwazzjoni preżenti, l-Awtorità m’għandhiex għalfejn tiġi notifikata. L-għan tagħna bħala regolatur hu li dejjem niffaċilitaw ir-relazzjoni bejn is-sid u l-inkwilin b’tali mod li filwaqt li l-inkwilin ikollu dritt ta’ akkomodazzjoni xierqa, is-sid ikollu dħul ġust għall-investiment tiegħu”. Intant, ir-reġistrazzjoni ta’ kuntratti ta’ kirjiet ġodda jistgħu jibqgħu jiġu rreġistrati fuq rentregistration.gov.mt. Għal aktar informazzjoni, jista’ jsir kuntatt mal-Awtorità tad-Djar fuq 22 991 010, permezz tal-email fuq [email protected] jew billi tibgħat messaġġ fuq il-paġna ta’ Facebook, Rent Registration Malta. Dan ukoll fid-dawl li l-Awtorità tad-Djar, flimkien mal-Ministeru għall-Akkomodazzjoni Soċjali, diġà infurmat lill-pubbliku li l-miżata ta’ reġistrazzjoni tal-kuntratti tard mhix qed tiġi applikata, filwaqt li qed jingħata benefiċċju tal-kera aġġustat, b’mod immedjat, għall-familji li jispiċċaw mingħajr impjieg minħabba xi ċirkustanza relatata mal-COVID-19 u/jew aġġustamenti tal-istess benefiċċju għal persuni li jesperjenzaw vjolenza domestika."
2020-03-31,ARA: Kanzunetta għat-tfal – “Inħobb naħsel idejja”,https://www.tvm.com.mt/mt/news/ara-kanzunetta-ghat-tfal-inhobb-nahsel-idejja/,"Għalkemm il-maġġoranza tat-tfal mhumiex qed joħorġu, il-mikrobi xorta waħda jistgħu jidħlu fid-dar permezz ta’ persuni oħra, oġġetti, jew ħwejjeġ. Huwa għalhekk li t-tfal, anki meta qegħdin ġewwa, xorta waħda għandhom jiġu mħeġġa jaħslu jdejhom ta’ spiss. Kanzunetta ġdida maħluqa apposta għat-tfal hija intenzjonata li trawwem fihom din id-drawwa importanti, speċjalment f’dawn iż-żminijiet."
2020-03-31,Fin-12:30 – Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19-6/,"Fin-12:30, is-Supertendent għas-Saħħa Charmaine Gauci se tindirizza konferenza stampa dwar l-aħħar żviluppi tal-Covid-19 lokalment. Il-konferenza stampa se tixxandar dirett fuq TVM, Radju Malta, tvm.com.mt u l-paġna facebook ta’ TVM Ilbieraħ ġew ikkonfermati 5 każijiet ġodda tal-Covid-19 bl-ammont totali ta’ każijiet issa telgħu għal 156."
2020-03-31,Tilbsux maskri jekk m’intomx morda bil-Covid-19 jew m’intomx tieħdu ħsieb il-morda – il-WHO,https://www.tvm.com.mt/mt/news/tilbsux-maskri-jekk-mintomx-morda-bil-covid-19-jew-qed-tiehdu-hsieb-il-morda-il-who/,Il-World Health Organization (WHO) għadha qed tirrakkomanda li l-maskri m’għandhomx jintlibsu jekk wieħed ma jkunx marid bil-Covid-19 jew qed idur b’persuni morda.
2020-03-31,L-Italja ġġedded il-lockdown sal-Għid – 61 tabib imutu bil-Covid-19,https://www.tvm.com.mt/mt/news/l-italja-ggedded-il-lockdown-sal-ghid-61-tabib-imutu-bil-covid-19/,"L-Italja, li huwa l-aktar pajji Ewropew milqut mill-imxija tal-Coronavirus fejn s’issa tilfu ħajjithom 11,591 persuna, estendew il-lockdown sal-Għid. Il-pajji jinsab fiduċjuż li din il-miżura, għalkemm ħarxa, se tagħti l-frott hekk kif minn mindu sar il-lockdown, ġie rrappurtat tnaqqis fir-rata ta’ infezzjoni. In-numru ta’ persuni ġodda infettati bil-coronavirus ilbieraħ kien 1,658 meta mqabbel mat-3,815 ta’ nhar il-Ħadd li għadda. Biss, l-imwiet telgħu għal 812 ilbieraħ meta l-Ħadd mietu inqas; 756. L-awtoritajiet Taljani jemmnu li l-quċċata tal-kriżi se tintlaħaq u tgħaddi fi żmien ġimgħa. Il-virus ħakem il-ħajja ta’ 61 tabib fl-Italja.  "
2020-03-30,Tfal bil-kanċer fl-isptar imċaħħda mill-qraba minħabba Covid 19,https://www.tvm.com.mt/mt/news/tfal-bil-kancer-fl-isptar-imcahhda-mill-qraba-minhabba-covid-19/,"Tfal rikoverati fis-sala Rainbow tal-isptar Mater Dei qed jiċċaħħdu minn wieħed mill-ġenituri tagħhom minħabba l-coronavirus. TVM tkellem ma’ Claudette Mifsud, omm Kim li ilha diġà ħmistax iżolata ma’ bintha waqt li missier it-tifla ma jistax jaraha biex ma jkunx ta’ periklu għal saħħitha. Kim Mifsud ta’ tlett snin hija waħda mill-pazjenti ċkejkna rikoverati fis-sala Rainbow tal-isptar Mater Dei, li minn mindu faqqa’ l-virus Covid 19 qed ikollhom jiċċaħħdu minn wieħed mill-ġenituri tagħhom u qraba oħra biex waqt l-kura taghha ma jkunx hemm riskju għal saħħithom mil-coronavirus. Omm Kim, Claudette Mifsud qalet lil TVM li ilha diġà ħmistax-il ġurnata torqod u tqum f’iżolatment preventiv ma’ bintha u lanqas tara lil żewġha u qraba oħra. “Il-missier ma jistax joqgħod magħha ilna ġimagħtejn, kieneet naqra iebsa u indefinite ma nafx kemm ndumu xahar , xahrejn,” Claudette qalet li bintha tibki ħafna meta tara wiċċ missierha fuq il-mobile, għax taf li għalissa ma tistax titgħannaq miegħu. “Għall-bidu konna nitkellmu, taqta’ u tagħmel bikja, ppreparajtha u ma nafx kif, qisha qagħdet”. Rennie Zerafa mill-Fondazzjoni Puttinu Cares qal li s-sofferenza fil-familji li għandhom ulied bil-kanċer hija kbira, imma fiduċjuż li dan iwassal messaġġ pożittiv għan-nies li mhux jirrealizzaw bizzejjed il-konsegwenzi ta dan il-virus. “Jekk kulħadd jagħmel il-parti tiegħu l-virus mhux se jixtered u negħlbuha, bl-imħabba u bis-sagrifiċċji”. Claudette Mifsud u Rennie Zerafa appellaw biex kulħadd jirrispetta d-direttivi tal-awtoritajiet tas-saħħa għaliex jekk wieħed jillaxka se jbatu ħafna nies fosthom it-tfal rikoverati fl-isptar."
2020-03-30,Covid-19: Jiżdiedu l-miżuri fis-servizzi tas-saħħa,https://www.tvm.com.mt/mt/news/covid-19-jizdiedu-l-mizuri-fis-servizzi-tas-sahha/,"Malta qed tkompli taħseb għal possibiltà li l-każi jiżdiedu b’mod sinifikanti. Id-Direttur Ġenerali għas-Servizzi tas-Saħħa, il-Kirurgu Clarence Pace qal li sa issa t-tħejjijiet tal-aħħar xahrejn u nofs qed jagħtu r-riżultati u l-pjan ta’ kontinġenza jinkludi taħriġ speċjalizzat lill-ħaddiema li kienu fl-outpatients u żieda ta’ kważi seba’ mitt sodda, b’aktar minn mija minnhom fit-taqsima tal-kura intensiva. Il-kirurgu Pace appella lill-anzjani u persuni vulnerabbli biex jibqgħu jmorru għall-appuntamenti mediċi. Bil-mizuri bla preċedent li qed jittieħdu biex jitrażżan it-tixrid tal-Covid-19, l-awtoritajiet tas -saħħa qed jiksbu ħin prezzjuż biex iħejju ruħhom sew biex ikunu jistghu ilahhqu mal-pazjenti f’każ li jiżdiedu f’daqqa l-kazi tal-infezzjonijiet. “Hawnhekk l-għan tagħna hu li n-numru ta’ pazjenti bil-Covid-19, dik il-famuża ‘curve’ li dejjem nitkellmu fuqha, intawluha kemm jista’ jkun u nħalluha baxxa kemm jista’ jkun”. Id-Direttur Ġenerali tas-servizzi tas-Saħħa, il-Kirurgu Clarence Pace kompla jgħid li ttieħdu bosta miżuri amministrattivi u żdiedu s-sodod fl-isptar biex jilqgħu għal żieda fil-pazjenti li jistgħu jirriżultaw minn din il-pandemija. Il-Kirurgu Pace qal li ras għal ras, ir-rata ta’ sodod fl-ITU se tkun waħda mill-ogħla fl-Ewropa u spjega li l-ħaddiema u l-professjonisti li kienu jaħdmu fl-operazzjonijiet jew l-outpatients, qed jingħataw it-taħriġ biex ikunu jistgħu jaħdmu mal-pazjenti bil-Covid-19. Id-Direttur Ġenerali dwar is-Servizzi tas-Saħħa qal li l-protezzjoni tal-ħaddiema tas-saħħa hija prijorità u f’dan ir-rigward qed jittieħdu l-miżuri kollha biex is-saħħa tagħhom tkun mħarsa. Fid-dawl tal-avviż legali biex l-anzjani u b’mard kroniku fosthom tan-nifs u tal-qalb joqogħdu kemm jista’ jkun ġewwa, il-kirurgu Pace ħeġġiġhom biex ma jfallux l-appuntamenti tas-saħħa. “Importanti li jibqgħu jmorru għall-appuntamenti tagħhom għax huma diġà vulnerabbli u jekk saħħithom tmur lura se jkunu aktar f’riskju li jiġu infettati bil-Covid-19, allura m’għandhomx jitilfu l-appuntament Id-Direttur Ġenerali għas-Servizzi tas-Saħħa saħaq fuq l-importanza li kull persuna għandha sehem fit-trażżin tal-imxija fosthom billi nżommu distanza bejn xulxin anke waqt li ninzertaw f’xi kju. Argumenta li bil-koperazzjoni ta’ kulħadd, Malta tista’ tgħaddi minn dan il-perjodu fl-iqsar żmien."
2020-03-30,Ħaddiema ta’ Caremalta magħluqin f’dar jgħixu mal-anzjani,https://www.tvm.com.mt/mt/news/haddiema-ta-caremalta-msakkra-fdar-jghixu-mal-anzjani/,"Il-vulnerabilità tal-anzjani li għandhom riskju ta’ kumplikazzjonijiet jekk jimirdu bil-Coronavirus, wasslet biex care workers, infirmiera u ħaddiema oħra tal-kumpanija Caremalta, li tmexxi djar tal-anzjani, qed jagħmlu sagrifiċċju billi qed jgħixu mal-anzjani 24 siegħa kuljum mingħajr ma jiltaqgħu ma’ ħadd barra mid-dar. Television Malta tkellem ma’ senior care worker li taħdem f’waħda mid-djar tal-anzjani li qed torqod u tqum fl-istess dar. Tliet ġimgħat ilu Antoinette Caruana iddeċidiet li tinqata’ mill-ħajja ta’ barra u tal-familja u qed toqgħod iżolata mal-anzjani fir-residenza taghhom. Dan biex ikun evitat kull kuntatt ma barra bħala prevenzjoni kontra l-COVID-19. F’kummenti ma’ Television Malta, Antoinette Caruana qalet li waqt li din id-deċiżjoni ma kinitx faċli, bis-sapport tal-familjari tagħha setgħet tkompli bil-vokazzjoni tagħha. “L-anzjani għalina huma persuni vera vulnerabbli, kien għadd ta’ altruiżmu għalina kollha, mhux għaliha biss, imma dawk kollha li ħadu din id-deċiżjoni u rajna li x-xogħol tagħna huwa fil-bżonn bħalissa.” Waqt li s-sagriffiċju personali żdied, Antoinette thoss sodisfazjon bl-apprezzament tal-anzjani u kif dal-gest rawwem aktar għaqda fost il-ħaddiema. “Impressjonajt ruħi kemm ingħaqadna flimkien, kemm żdidna bħala teamwork, f’mumenti daqsxejn diffiċli issaportjajna ħafna l’xulxin, għax mhux ħa tkun kuljum sitwazzjoni faċli, kulħadd jimisja l-familjari tiegħu.” Antoinette appellat lill-anzjani biex jagħmlu l-almu tagħhom u jibqgħu d-dar, biex jissalvagardjaw saħħithom. L-anzjani qalu li japrezzaw id-dedikazzjoni tal-ħaddiema bħal Antoinette, li qed jagħmlu dan is-sagrifiċċju għalihom."
2020-03-30,Jużaw it-3D printers biex jagħmlu l-maskli tal-wiċċ,https://www.tvm.com.mt/mt/news/juzaw-it-3d-printers-biex-jaghmlu-l-maskli-tal-wicc/,"David Sciberras mill-kumpanija Invent 3D qed jipproduċu bejn 200 u 300 maskra għall-wiċċ kuljum. Hu qed jagħmel dan b’mod volonatrju, biex ikun jista’ jagħtihom lill-professjonisti tas-saħħa biex iżommu ruħhom siguri. Il-Ministru għall-Edukazzjoni, Owen Bonnici, ġabar 3D printers li kien hawn fl-iskejjel ta’ Malta, u li bħalissa mhumiex qed jintużaw, u għaddihom lis-Sur Sciberras b’mod temporanju biex dan ikompli jżid in-numru ta’ maskli li qiegħed jipproduċi. Il-Ministru Bonnici qal li l-Gvern lest jikkollabora f’kull ħin u f’kull mument favur il-professjonisit tal-kura tas-saħħa."
2020-03-30,Il-Malta Enterprise bdiet tirċievi l-applikazzjonijiet tan-negozji biex il-Gvern iħallas il-pagi tal-ħaddiema,https://www.tvm.com.mt/mt/news/il-malta-enterprise-bdiet-tircievi-l-applikazzjonijiet-tan-negozji-biex-il-gvern-ihallas-il-pagi-tal-haddiema/,"Il-Malta Enterprise bdiet tirċievi l-applikazzjonijiet mis-sidien tan-negozji biex il-Gvern iħallas sa tmien mitt ewro fix-xahar tal-pagi tal-ħaddiema tagħhom bil-għan li ma jintilfux l-impjiegi minħabba l-pandemija tal-covid19. Il-Kap Eżekuttiv tal-Malta Enterprise Kurt Farrugia qal fi ftit siegħat il-Malta Enterprise diġà rċeviet ‘l fuq minn elf u mitejn applikazzjoni minn negozji biex jintużaw fondi mill-pakkett finanzjarju ta’ għajnuniet li tħabbar mill-Prim Ministru Robert Abela. Il-Malta Enterprise permezz ta’ website apposta bdiet tirċievi u tiproċessa l-applikazzjonijiete tan-negozji biex jużaw fondi għal pagi tal-ħaddiema full time jew part time mill-pakkett finanzjarju tal-Gvern biex ikunu megħjuna n-negozji f’diversi setturi tal-ekonomija li n-negozju tagħhom intlaqat ħażin tant li uħud jinsabu magħluqa. Huwa stmat li l-Gvern se jkun qed jalloka mas-sebgħin miljun ewro fix-xahar f’għajnuniet għal pagi fl-intrapriżi privati. Is-Sur Farrugia qal li fl-ewwel ftit siegħat rċievew mal-1,235 applikazzjoni minn negozji. Spjega wkoll li minn 1,101 applikazzjoni, il-Gvern se jkun qed ikopri l-paga sħiħa ta’ 800 ewro fix-xahar għal 2,349 ħaddiem full time, u sa erba’ mit ewro għall-pagi tal-ħaddiema part time. “Dawn l-iskemi jolqtu negozji li waqfu jaħmdu minħabba li twaqqfu milli jkompli jaħdmu, jew dawk li direttament impattati mill-fatt li n-negozju li jagħtu servizz lilu kellhom jieqfu.” Is-Sur Farrugia qal li l-Malta Enterprise qed tgħin intraprizi li kellhom inaqqsu l-operat taghhom. “In-negozji kollha jistgħu jibbenefikaw mill-iskemi li ħabbar il-Gvern, b’eċċezzjoni għal dawk li b’mod jew ieħor li baqgħu għaddejjin bl-attivita’ tagħom.” Is-Sur Farrugia qal li daħlu mal-480 applikazzjoni biex negozji jkunu koperti għall-leave tal-kwarantina tal-ħaddiema tagħhom li ser jingħataw 350 ewro għal kull ħaddiem. Qal li n-negozji jistgħu japplikaw ukoll għal posponiment tal-ħlasijiet dovuti tat-taxxi lil gvern għal perjodu ta’ Marzu u April. Is-Sur Farrugia qal li l-informazzjoni kollha fuq l-iskemi ta’ għajnuna għan-negozji u l-ħaddiema tagħhom, tinsab fuq is-sit uffiċjali tal-Malta Entreprise."
2020-03-30,Multa ta’ €100 għal gruppi ta’ aktar minn 3 persuni,https://www.tvm.com.mt/mt/news/multa-ta-e100-ghal-gruppi-ta-aktar-minn-3-persuni/,"Multa ta’ €100 għal kull persuni li jkunu fi gruppi ta’ erba’ jew aktar fil-pubbliku. F’konferenza tal-aħbarijiet il-Ministru tal-Intern, is-Sigurtà Nazzjonali u l-Infurzar tal-Liġi Byron Camilleri qal li din ma tapplikax biss għall-membri tal-istess familja li jgħixu taħt saqaf wieħed. Qal li ser jizdiedu r-rondi tal-Pulizija sahansitra fil-kampanja. Min għada stess, fil-korp se jinħarġu l-Kavallerija, jiġifieri ż-żwiemel tal-Korp tal-Pulizija li se jmorru żoni rurali u anke se jkollhom l-irwol li jferrxu persuni li jħossu li dan huwa żmien li tagħmel picnic u li jħossu li dan huwa żmien li toħroġ bħala grupp kbir fil-kampanja. Dan mhuwiex il-waqt. Bl-istess mod se joħorġu l-Pulizija tal-klieb qed nintroduċu r-riżorsi kollha tal-Korp. Il-minsitru Camilleri stqarr il-frustrazzjoni tal-awtoritajiet li l-Ħadd diversi nies ħarġu minkejja l-parir kontra. Wissa li l-multa ta’ mitt ewro tista’ tiżdied jekk il-pubbliku jibqa’ jinjora d-direttivi tal-awtoritajiet għax argumenta li mhux sewwa li wieħed jipperikola s-saħħa ta’ ħaddieħor, inkluż il-maġġoranza li qed jobdu d-direttivi. “Missirijietna batew il-ġuħ, marru għall-gwerra, mietu biex anke jipproteġu lil pajjiżna. Aħna qed nintalbu noqogħdu fuq is-sufan tagħna. Jekk aħna allura mhux kapaċi nsegwu dawn il-mesaġġi żgur ma jixraqilniex niġu mqabbla ma missieriejtna.” Il-Ministru spjega li l-multa mhux se tapplika f’każijiet ta’ queues għax-Xarabank jew il-bank madanakollu xorta waħda trid tiġi mħarsa d-distanza ta’ żewġ metri. Ħabbar ukoll li se jiġi limitat is-servizz tal-WIFI fi spazji pubbliċi bl-għan li tonqos il-preżenza ta’ gruppi ta’ persuni f’dawn il-postijiet. Dr Camilleri qal li d-direttivi tal-awtoritajiet se jiġu ttrodotti fl-lingwi barranin sabiex anke l-barranin ikunu jafu l-ligijiet u josservawhom."
2020-03-30,Fit-toroq ta’ Napli jitfaċċaw donazzjonijiet ta’ ikel għall-foqra,https://www.tvm.com.mt/mt/news/fit-toroq-ta-napli-jitfaccaw-donazzjonijiet-ta-ikel-ghall-foqra/,"Hekk kif it-Taljani daħlu fir-raba’ ġimgħa tal-lockdown minħabba l-coronavirus, fit-toroq ta’ Napli tfaċċaw donazzjonijiet ta’ basktijiet tal-ikel biex jgħinnu lill-fqar li qed jintlaqtu ħażin ħafna minn din il-pandemija. Resident minnhom saħansitra deher iniżżel baskett mit-tieqa b’ħabel u jsaqsi lin-nies jekk jistgħux jħallu donazzjonijiet tal-ikel. L-Italja hija l-iżjed pajjiż Ewropew li ntlaqat minn din il-pandemija. Il-Ġermanja ħabbret li se tkun qed tgħin lill-Italja billi tieħu 47 pazjent Taljan fl-isptarijiet tagħha u li jinsabu morda serjament bil-coronavirus. Il-Gvern Ġermaniż qal li dan qed issir b’sinjal ta’ solidarjeta’ Ewropea mal-iktar pajjiż Ewropew li ra mwiet s’issa minħabba l-virus. Fir-Renju Unit, minbarra l-Prim Ministru Boris Johnson, il-Ministru tas-Saħħa Matt Hancock u wkoll il-konsulent mediku ewlieni tal-Gvern Ingliż Chris Witty, issa anke l-konsulent ta’ Johnson, Dominic Cummings, irriżulta pożittiv għall-coronavirus. Kelliem għall-gvern Ingliż qal li Cummings qed jagħmel il-kwarantina d-dar. Għall-ewwel li faqqgħet l-imxija tal-coronavirus, ir-Renju Unit ma kienx qed jieħu daqstant miżuri ta’ prevenzjoni, iżda dawn żdiedu wara li Boris Johnson kellu numri li wrew li jekk ma jsirux il-miżuri neċessarji l-ammont ta’ mejta fir-Renju Unit jista’ jitla’ għal kwart ta’ miljun persuna. Il-linja tal-ajru EasyJet ħabbret li minħabba l-pandemija tal-coronavirus għalissa se twaqqaf it-tijiriet tagħha. “It is a very emotional flight for the crew who have volunteered today, not only just to get you home, but because we really do enjoy our jobs and working for EasyJet. Today for all of us, it is the last time for a while that we’ll be wearing our uniforms. I’d just like to say thank you, you have been a great pleasure to have on board today.” Easyjet qalet li se tkun qed timplimenta skema tal-gvern biex l-impjegati tagħha jingħataw il-leave għal xahrejn u jitħallsu 80% tal-paga tagħhom hekk kif it-300 ajruplan tagħha għalissa se jibqgħu l-art. Fl-Istati Uniti, in-numru ta’ każi tal-coronavirus qabeż il-142,000 b’iżjed minn 2,500 imwiet. New York jibqa’ l-post fejn l-iżjed hemm każi fl-Istati Uniti, iżjed minn 60,000 każ."
2020-03-30,Mil-lum tista’ tapplika onlajn għall-għajnuna tat-€800,https://www.tvm.com.mt/mt/news/mil-lum-tista-tapplika-onlajn-ghall-ghajnuna-tat-e800/,"F’dawn l-aħħar jiem, fl-isfond tal-Covid-19, il-Malta Enterprise qed toffri għadd ta’ skemi bil-għan li tagħti daqqa t’id lin-negozji u lill-impjegati kawża taż-żmien straordinarju li lkoll ninsabu fih. Fost l-iskemi, il-Covid Wage Supplement, li qed toffri sa €800 fix-xahar lil dawk l-impjegati li jaħdmu f’entitajiet li ntlaqtu mill-imxija tal-pandemija. Fi ftit kliem, min iħaddem se jkun qed japplika għall-impjegati tiegħu, filwaqt li min jaħdem għal rasu għandu japplika kemm għalih kif ukoll għall-impjegati tiegħu f’każ li jħaddem lil xi ħadd. Liema formola, mil-lum tinsab onlajn. Qabelxejn, jeħtieġ li ddaħħal il-VAT number jew in-NACE code tiegħek, bil-għan li s-sistema tixħtek awtomatikament taħt il-kategorija li tgħodd għalik. U, f’każ li ma taqbilx mal-kategorija, tista’ tapplika xorta waħda għall-kategorija li tħoss li taqa’ taħtha, billi tispjega kif l-imxija tal-Covid-19 affettwat l-operat tiegħek. B’kollox, żewġ kategoriji. Fuq naħa, dawk il-kumpaniji li ntlaqtu ġmielhom mill-Covid-19 u li għaldaqstant kellhom jagħlqu l-bibien tagħhom għalissa (Annex A). Fuq naħa oħra, l-għadd ta’ kumpaniji li ntlaqtu b’mod aktar ħafif iżda li xorta waħda jistgħu jibbenefikaw minn din l-iskema (Annex B). F’kummenti lil tvm.com.mt, il-Malta Enterprise qalet li jekk dak li jkun ma jistax japplika, jista’ jqabbad lill-accountant jew persuna tal-fiduċja tiegħu biex ikun jista’ jimla l-formola f’ismu. Għal aktar tagħrif, tista’ ċċempel 144, jew tista’ tibgħat email fuq [email protected]."
2020-03-30,Il-PN jipproponi miżuri ta’ għajnuna indirizzati lejn il-familji Maltin u Għawdxin,https://www.tvm.com.mt/mt/news/il-pn-jipproponi-mizuri-ta-ghajnuna-indirizzati-lejn-il-familji-maltin-u-ghawdxin/,"Il-Kelliem tal-Oppożizzjoni dwar il-Benesseri tal-Familja u s-Solidarjetà Soċjali, Claudio Grech ippropona li l-għajnuna li ħabbar il-Gvern għal setturi li ntlaqtu mill-pandemija tkun estiża lill-ħaddiema kollha li ntlaqtu mill-imxija. Ippropona ukoll li l-kontijiet tad-dawl u l-ilma jonqsu bin-nofs għall-familji, b’effett lura mid-9 ta’ Marzu. Is-sur Grech qal li l-Partit Nazzjonalista qed jipproponi wkoll li l-iskejjel tal-Knisja, privati u skejjel li jagħtu tagħlim extra kurrikulari jingħataw l-għajnuna finanzjarja mill-Gvern. Il-Kelliem tal-Oppożizzjoni dwar Akkomodazzjoni Soċjali u l-ġlieda Kontra l-Faqar, Ivan Bartolo, qal li s-sidien privati li jikru l-propjetà għandhom jiġu inċentivati mill-Gvern biex jagħtu moratorju ta’ 6 xhur lill-inkwelini taghhom. L-istess qal għandha tagħmel l-Awtorità tad-Djar. Qal li għandu jingħata għajnuna lill-foodbanks li qed isiru fil-lokalitajiet. Il-Kelliem tal-Oppożizzjoni dwar l-Impiegi u r-Relazzjonijiet Industrijali, Karl Gouder, ippropona li jintlaħaq ftehim mal-banek kummerċjali biex jagħtu moratorju għal 6 xhur lill-ħaddiema li għandhom self fuq djar u li ntlaqtu mill-Covid – 19. Huwa ppropona ukoll għotja ta’ darba lill-anzjani biex ikunu konnessi bl-internet. Qal ukoll li għandha ssir kampanja edukattiva biex ikun evitat l-abbuż fuq il-prezzijiet essenzjali ghalkemm qal li l-Partit Nazzjonalista hu kontra li jkun hemm reġim ta’ kontrolli ta’ prezzijiet ."
2020-03-30,90% tal-ajruplani tar-Ryanair mhumiex jintużaw,https://www.tvm.com.mt/mt/news/90-tal-ajruplani-tar-ryanair-mhumiex-jintuzaw/,"Il-linja tal-ajru Ryanair qalet fi stqarrija li hekk kif il-maġġoranza tal-pajjiżi tal-Unjoni Ewropea waqqfu t-titjiriet minn u lejn pajjiżhom, dan wassal biex iktar minn 90% tal-ajruplani tagħha mhumiex jintużaw. Qalet li dan hekk kif ir-Ryanair qiegħed jobdi r-restrizzjonijiet imposti fuq dawn il-pajjiżi. Spjegat kif il-linja tal-ajru qed taħdem ma’ għadd ta’ gvernijiet Ewropej biex taħdem xi titjiriet ta’ emerġenza, anke jekk in-numru ta’ passiġġieri fuq dawn it-titjiriet huwa baxx ħafna."
2020-03-30,Akkademiċi Maltin b’apparat biex jiddiżinfetta l-maskli,https://www.tvm.com.mt/mt/news/akkademici-maltin-bapparat-biex-jiddizinfetta-l-maskli/,"Inġiniera mill-Università ta’ Malta qed jibnu apparat li jiddiżinfetta l-maskli, bil-għan li dawn ma jintużawx darba biss u jintremew. Qalet dan fi stqarrija l-Università ta’ Malta, li saħqet li dan qed isir biex tiġi kumbattuta l-imxija tal-Coronavirus f’pajjiżna, hekk kif il-maskli huma parti integrali fil-ġlieda kontra l-COVID-19. L-apparat fil-fatt jista’ jiddisinfetta madwar 9 maskli fi ftit minuti."
2020-03-30,HSBC Malta iniedi inizjattivi ta’ finanzjament kummerċjali biex jappoġġja negozji milquta mill-Covid-19,https://www.tvm.com.mt/mt/news/hsbc-malta-iniedi-inizjattivi-ta-finanzjament-kummercjali-biex-jappoggja-negozji-milquta-mill-covid-19/,"HSBC Bank Malta nieda serje ta’ miżuri addizzjonali biex dejjem aktar jappoġġja lin-negozji milquta b’mod negattiv mit-tixrid tal-Covid-19.  Dawn il-miżuri ġodda tfasslu speċifikament għal dawk il-klijenti li qegħdin jiffaċċjaw tfixkil fil-katina tal-provvista (supply chain), inkluż dewmien biex jirċievu merkanzija u pagamenti. L-ewwel miżura hi estensjoni ta’ 90 jum fuq id-dati tal-maturità tas-Self tal-Kummerċ (Trade Loan maturity dates) li qed tkun proposta biex tassisti klijenti minħabba dewmien osservat fl-industrija biex jirċievu merkanzija u/jew bejgħ/ħlasijiet mingħand debituri.  It-tieni miżura hi estensjoni ta’ 90 jum fuq il-perjodu ta’ finanzjament ta’ ħlasijiet ta’ Finanzi Riċevibbli (Receivables Finance dues) li se tevita li klijenti jerġgħu jħallsu l-fondi meta l-invoices jkunu qabżu d-data dovuta, u b’hekk issa jistgħu jnaqqsu aktar il-pressjoni fuq il-likwidità tagħhom. Dawn l-inizjattivi ġodda jibnu fuq l-appoġġ diġà fis-seħħ għall-klijenti tan-negozju milquta mill-Covid-19, inklużi capital repayment holidays, it-tneħħija tal-miżata għal working capital funding temporanju fuq żmien qasir, ipproċessar aktar mgħaġġel fuq il-ħruġ ta’ shipping guarantees u eżenzjoni minn ħlasijiet għall-ipproċessar urġenti, kif ukoll eżenzjoni minn ħlasijiet għal emendi fuq Ittri ta’ Kreditu milqutin minn dewmien. Termini u kundizzjonijiet speċifiċi jistgħu japplikaw fuq il-miżuri ta’ appoġġ disponibbli. Għal aktar tagħrif, persuna tista’ tikkuntattja lill-HSBC Malta billi tibgħat imejl fuq [email protected] jew inkella billi żżur http://www.business.hsbc.com.mt/en-gb/mt/generic/important-announcement"
2020-03-30,Il-BOV iħabbar ħinijiet ġodda ta’ ftuħ,https://www.tvm.com.mt/mt/news/il-bov-ihabbar-hinijiet-godda-ta-ftuh/,"Il-Bank of Valletta ħabbar li se jkun qed jiftaħ mit-Tnejn sal-Ġimgħa, mid-disgħa ta’ filgħodu sa’ nofsinhar. Fi stqarrija qal li dan biex inaqqas l-imxija tal-Coronavirus. Il-Bank mhuwiex se jkun qed jiftaħ nhar ta’ Sibt, sakemm jiġi komunikat mod ieħor. Għal iktar informazzjoni wieħed għandu jċempel fuq 2275 3500 mit-Tnejn sal-Ġimgħa mit-tmienja sal-erbgħa, jew jibgħat email fuq [email protected]"
2020-03-30,5 każijiet ġodda tal-COVID-19,https://www.tvm.com.mt/mt/news/5-kazijiet-godda-tal-covid-19/,"Is-Supretendent għas-Saħħa Pubblika, il-Professur Charmaine Gauci qalet li minkejja li ċ-ċifri ta’ każi huma relattivament baxxi, il-pubbliku m’għandux iserraħ rasu u għandu jibqa’ miġbur f’daru anke għada li hija’ festa pubblika. Wissiet li mizuri ta’ kontiniment tal-virus jaħdmu biss jekk il-pubbliku jikkopera. “Persuni jekk joħorġu hemm ċans kbir li jistgħu jiltaqħ ma’ xi ħadd li jista’ jgħaddilhom dan il-virus – nibqa’ ntenni dejjem li l-vulnerabbli jibqgħu ġewwa u n-nies l-oħrajn kollha joħorġu biss għall-bżonnijiet – għada hija festa pubblika però ejja naraw x’nistgħu nagħmlu tagħna stess, ingawdu lil familja ma’ xulxin u nevitaw li mmorru postijiet fejn hemm numru ta’ nies.” ll-Professur Gauci qalet li mill-ħames każi ġodda, tliet każi huma marbuta ma’ safar, waqt li tnejn huma infezzjonijiet lokali. Hija ddeskriviet il-kundizzjoni tal-pazjenti l-ġodda bħala tajba. Wieħed mill-każi l-ġodda huwa ta’ Għawdxi ta’ 30 sena li rritorna mil-Messiku. Fil-każi l-ġodda hemm Maltija ta’ 64 sena li kienet ir-Renju Unit u baqgħet fi kwarantina mal-wasla tagħha. It-tielet każ b’rabta ma’ safar huwu ta’ ħaddiem Malti fis-settur tas-saħħa, li ġie lura mir-Renju Unit meta l-kwarantina ma kinitx obbligatorja. Il-Professur Gauci qalet li għaddej il-contact tracing ta’ persuni li setgħu għamlu kuntatt miegħu u testijiet fuq qrabatu. Ir-raba’ u l-ħames każ huwa ta’ Maltija ta’ 35 sena, li kienet f’kuntatt ma’ żewġ membri tal-familja li wkoll bdew juru s-sintomi; u ta’ Maltija ta’ 44 sena. Mistoqsija dwar jekk pressjoni għolja humiex fil-kategorija tal-persuni vurnerabbli, l-Professur Gauci qalet li jekk jieħdu l-mediċina u jżommuha kontrollata ma jkunxu f’riskju akbar li jkollhom kumplikazzjonijiet bil-coronavirus. “Huma l-kumplikazzjonijiet li jistgħu jinqalgħu minħabba pressjoni għolja li mhix kontrollata li jkunu ta’ riskju – jekk għandek persuni li għandhom mard tal-qalb li f’dan l-aħħar xhur li kellhom bżonn li jagħmlu operazzjoni dawk iva – huma kunsidrati bħala iktar ta’ riskju ta’ kumplikazzjonijiet jekk jaqbadhom il-COVID.” Appellat biex persuni li jagħmlu t-testijiet jibqgħu f’darhom sakemm jingħataw ir-riżultat. “Sfortuntament ġieli kellna każijiet li sakemm joħroġ ir-riżultat tat-test kien hemm min ħareġ barra – din hija xi ħaġa li hija riskjuża.” Il-Professur Gauci qalet li persuni vulnerabbli li għadhom ma rċevewx l-ittra li tinfurmahom li għandhom jibqgħu fi kwarantina preventiva għandhom jibagħtu email fuq [email protected]"
2020-03-30,"Kumpanija tal-films Ċiniża b’donazzjoni ta’ 100,000 maskra",https://www.tvm.com.mt/mt/news/kumpanija-tal-films-ciniza-bdonazzjoni-ta-mitt-maskra/,"Kumpanija tal-films Ċiniża bagħtet donazzjoni ta’ mitt elf maskra lill-awtoritajiet Maltin biex jitqassmu lill-Awtorità tal-Mediċi, lill-Pulizija, is-suldati, il-Membri tal-Protezzjoni Ċivili, u ħaddiema fid-Diviżjoni tat-Tindif u l-Manuntenzjoni. Il-Ministru għall-Affarjiet Barranin Evarist Bartolo qal li l-kwalità tal-maskri ġiet analizzata qabel ma ntbagħtu miċ-Ċina. Huwa radd ħajr li Hongyi Culture, lill-Ambaxxatur għaċ-Ċina John Aquilina u lil kumpanija Malta Triton Productions li tahdem mill-qrib mal-kumpanija Ċiniża. Is-Segretarju Parlamentari għall-Protezzjoni tal-Konsumatur Deo Debattista iżda wissa li l-maskri waħedhom mhux ser iwaqqfu l-imxija tal-virus u l-atteġġjament tan-nies huwa kruċjali. Huwa appella biex il-poplu jimxi mal-pariri tal-awtoritajiet. Il-Ministru Bartolo ilmenta min-nuqqas ta’ solidarjetà mill-Unjoni Ewropea u kif kumpaniji Ewropew rrifjutaw li jesportaw prodotti mediċi. Huwa qal li esprima din il-preokkupazzjoni fil-Kunsill tal-Ministri tal-Affarjiet Barranin. “Bl-istess mod tkellmu disgħa Ministri Ewropej li jinsabu fl-istess sitwazzjoni tagħna li għidna l-Unjoni Ewropea issa huwa l-waqt li hija unjoni – aħna suppost dar komuni u allura waqt li nifhmu li tridu tieħdu ħsieb liċ-ċittadini tagħkom ifhmu wkoll li għandna suq wieħed u suppost ma tagħmlux xkiel fuq prodotti anke mediċi biex jaslu għand mingħandu bżonnhom.” F’din l-emerġenza l-Ministeru tal-Affarjiet Barranin baqa’ għaddej b’ħidma biex jingiebu lura Malta il-Maltin li kienu imsefrin u qed jgħin barranin, fosthom Taljani, Franċiżi, Spanjoli u Ingliżi, biex imorru lura f’pajjiżhom. “Iċ-ċittadini tagħhom li xtaqu jmorru d-dar provdejnielhom titjiriet b’xejn, imħallsa minnha, biex ikunu jistgħu jaslu d-dar. Dan huwa l-kontribut tagħna.” Huwa radd ħajr lil Ġermanja li qed tgħin biex Maltin li jinsabu fi nħawu barra l-Ewropa jinġiebu lura bil-linja tal-ajru Lufthansa."
2020-03-30,Tim tal-Formula 1 qed jaħdem biex jipproduċi apparat kontra l-Coronavirus,https://www.tvm.com.mt/mt/news/tim-tal-formula-1-qed-jahdem-biex-jipproduci-apparat-kontra-l-coronavirus/,"F’inqas minn ġimgħa, it-tim tal-Formula 1 tal-Mercedes beda jipproduċi apparat mediku, li jgħin lill-pazjenti tal-Coronavirus jieħdu n-nifs. Dawn ħadmu mal-University College ta’ Londra biex jibnu dan l-apparat, li jgħin lill-pazjenti jieħdu n-nifs mingħajr l-użu ta’ ventilatur. L-apparat, li jismu Continuous Positive Airway Pressure (CPAP), diġà jintuża f’xi sptarijiet pero ma jeżistux ħafna minnu. L-Italja u ċ-Ċina partikularment kienu jagħmlu użu minnu. Bħalissa għaddejin bl-ittestjar ta’ dan l-apparat, u jekk kollox imur sew, il-Mercedes għandha tipproduċi mal-elf wieħed kuljum."
2020-03-30,Fin-12:30 – Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19-5/,"Fin-12:30, is-Supertendent għas-Saħħa, Charmaine Gauci se tindirizza konferenza stampa dwar Covid-19. Din il-konferenza stampa se tixxandar dirett fuq TVM, Radju Malta, tvm.com.mt u l-paġna facebook ta’ TVM"
2020-03-30,"“Meta kont żgħir kienu jiddieħku bija għax bir-razzett, safrattant ma waqafniex naħdmu biex kulħadd jibqa’ moqdi”",https://www.tvm.com.mt/mt/news/meta-kont-zghir-kienu-jiddiehku-bija-ghax-bir-razzett-safrattant-ma-waqafniex-nahdmu-biex-kulhadd-jibqa-moqdi/,"Lil hinn minn xtutna, f’dawn il-jiem, il-minġel tal-mewt qed jaħsad il-ħajja ta’ eluf ta’ persuni. Għaldaqstant, bil-għan li titrażżan kemm jista’ jkun l-imxija tal-Covid-19 f’pajjiżna, l-awtoritajiet qed jieħdu l-miżuri meħtieġa, u l-pubbliku, fost l-oħrajn, imħeġġeġ jibqa’ d-dar, u biex dak li jkun joħroġ biss f’każ ta’ bżonn, bħal biex jimla’ l-ħażna tal-ikel. F’dan l-isfond, il-provvista tal-ikel lokali, anki f’dawn iż-żminijiet bla preċedent, baqgħet għaddejja. Liema żminijiet, huma wkoll ix-xoqqa f’moxtha biex dak li jkun japprezza aktar il-ħidma sfieqa li b’mod regolari ssir fl-għadd ta’ rziezet madwar il-gżejjer Maltin. Jeanpaul Fenech, żagħżugħ ta’ 28 sena miż-Żejtun, irabbi l-baqar, u f’kummenti lil tvm.com.mt serraħ ras il-poplu li sakemm ix-xemx tibqa’ tiela’ u nieżla, il-baqar se jibqgħu jeħilbu, bil-għan li, fost l-oħrajn, il-Maltin u l-Għawdxin jibqa’ jkollhom ħalib frisk Malti. Jeanpaul stqarr li ilu jmidd idejh f’dan ix-xogħol mindu kien għadu ħalib ommu fi snienu, hekk kif ta’ kuljum, minn ta’ sitt snin, diġà kont issibu jterraq qalb l-irziezet tal-familja. Spjega, li meta kien għadu jmur l-iskola, minħabba f’hekk, bosta kienu jiddieħku bih, u li kienu jqisuh ta’ klassi baxxa. F’dan l-isfond, Jeanpaul qal li huwa minnu li dan ix-xogħol ftit huma dawk li jidħlu għalih, b’mod speċjali minħabba l-ħinijiet twal u ċ-ċerta rabta li fih, madanakollu m’għandux il-għaliex ma jiġix stmat hekk kif, fost l-oħrajn, huwa parti integrali mill-kultura ta’ dawn il-gżejjer. Żied jgħid, li Covid-19 u mhux, dawk kollha fis-settur bħalu baqgħu jaħdmu lejl u nhar, bil-għan li l-poplu jkun moqdi. U, għaldaqstant, Jeanpaul appella biex jekk dak li jkun għandu bżonn prodott, ma hemmx għalfejn jixtri tlieta."
2020-03-30,Żagħżugħ Malti fl-ITU fi Spanja wara li rriżulta pożittiv għall-Coronavirus – jinsab stabbli,https://www.tvm.com.mt/mt/news/zaghzugh-malti-fl-itu-fi-spanja-wara-li-rrizulta-pozittiv-ghall-coronavirus-jinsab-stabbli/,"Malti ta’ 29 sena li rriżulta fil-pożittiv għall-Coronavirus, qed jingħata Kura Intensiva fi Sptar f’Barċellona. Il-Ministru għall-Affarjiet Barranin Evarist Bartolo qal li ż-żagħżugħ Malti jinsab f’qagħda stabbli. Huwa qal li l-awtoritajiet Maltin qed isegwu mill-viċin is-sitwazzjoni."
2020-03-30,Bżonn t’akkomodazzjoni għall-professjonisti tas-saħħa,https://www.tvm.com.mt/mt/news/bzonn-takkomodazzjoni-ghall-professjonisti-tas-sahha/,"Il-Ministeru tas-Saħħa appella lis-sidien tal-proprjetà madwar Malta u Għawdex, biex jipprovdu akkomodazzjoni lill-professjonisti tas-saħħa, jew b’xejn jew bil-flus. Il-propjetajiet se jkunu użati minn professjonisti li ma jixtiequx jirritornaw lura fi djarhom biex ma jpoġġux lil familthom f’riskju li jiġu esposti għall-COVID-19. L-akkomodazzjoni għandha tkun jew fil-forma ta’ appartamenti self-catering, jew lukanda li toffri servizz ta’ kitchenette fil-kamra. Għandu wkoll ikun hemm magna tal-ħasil jew il-possibilità ta’ servizz ta’ laundry. Dawn l-akkomodazzjonijiet preferibilment għandhom ikunu kmamar single, avolja kmamar bi tnejn u tliet sodod ukoll se jkunu kunsidrati. Il-proposti li jikludu l-lokazzjoni, n-numru ta’ sodod, u d-dettalji tal-persuna għandhom jintbagħtu lil [email protected] Ara wkoll: Tpaqpaq il-ħorn u jxejrulha – marret tgħix ’il bogħod mill-ġenituri biex tipproteġihom "
2020-03-30,L-offerti għall-bini ta’ sptar ġdid tal-Coronavirus ivarjaw minn €4 sa €29 miljun,https://www.tvm.com.mt/mt/news/l-offerti-ghall-bini-ta-sptar-gdid-tal-coronavirus-ivarjaw-minn-e4-sa-e29-miljun/,"Il-Ministeru tas-Saħħa rċieva 21 offerta għall-bini tal-isptar tal-COVID-19 f’Malta. Minn dawn hemm 14 li huma validi. Rapporti fil-ġurnali żvelaw kif dawn l-offerti jvarjaw minn €4 sa’ €29 miljun. Il-Fondazzjoni għas-Servizzi Mediċi kienet nidiet din is-sejħa għall-offerti nhar it-Tnejn li għadda, u tat tliet ijiem ċans lil dawk interessati biex jippreparaw l-offerta tagħhom. Mill-21 offerta kien hemm uħud li daħlu tard, u oħrajn li ma kellhomx inkluż fihom stima ta’ prezz. L-isptar, li se jkun jesa’ mas-60 pazjent, irid jinbena fi tmien ġimgħat. Għal kull jum tard li jibda jopera l-isptar, hemm multa ta’ €50,000."
2020-03-30,“Agħtu widen lill-awtoritajiet – is-sitwazzjoni tista’ taqleb għall-agħar” – xjentisti Maltin,https://www.tvm.com.mt/mt/news/aghtu-widen-lill-awtoritajiet-is-sitwazzjoni-tista-taqleb-ghall-aghar-xjentisti-maltin/,"Ix-xjentisti Maltin Dr Joseph Caruana (ritratt), Prof Kristian Zarb Adami u Dr Lourdes Farrugia appellaw lill-pubbliku biex josserva r-rakkomandazzjonijiet tal-awtoritajiet Maltin li jingħataw b’rabta mal-Covid-19. Dawn it-tliet xjentisti mid-Dipartiment tal-Fiżika fl-Università ta’ Malta flimkien qed janalizzaw id-data tal-każijiet tal-Covid-19 f’Malta ġurnata b’ġurnata. F’kummenti li taw lil TVM, huma qalu li l-futur jiddependi fuq id-dixxiplina tal-poplu u r-responsabbiltà kollettiva li kulħadd jimxi mal-linji gwida tal-awtortitajiet tas-saħħa, f’kull ħin u f’kull mument. Sostnew li illaxkar u aġir irresponsabbli m’hemmx lok għalihom.  “Li l-awtoritajiet tas-saħħa kienu qed jagħmlu xogħol tajjeb ħafna huwa ċar, iżda li imbagħad issib lil min ma jagħtix każ tad-direttivi huwa tassew perikoluż f’sitwazzjoni kritika.” Irreferew għall-pajjiżi oħrajn bħala eżempju ta’ kif is-sitwazzjoni tista’ taqleb għall-agħar. Din hija possibilità reali ħafna, bħalma wieħed m’għandux jeskludi mwiet f’Malta. “Jekk ikun hemm aġir irresponsabbli illum li jwassal għal tixrid tal-virus, dan jiġi rifless fin-numri iktar ‘il quddiem.  Kollox jiddependi fuq l-imġieba tal-poplu. Għad nistgħu naraw li naqbdu triq fejn in-numri jikbru b’mod drastiku.” Spjegaw li kull numru jkun hemm livell ta’ inċertezza dwaru, li nsejħulu l-error. Id-daqs ta’ dan l-error fuq kull numru huwa importanti, għax it-tbassir jiddependi fuqu. “Biex nifhmu x’varjazzjoni jista’ jkun hemm, wara li użajna mudell matematiku, għal diversi ġranet, għamilna eluf ta’ simulazzjonijiet permezz tal-kompjuter, biex nesploraw x’possibiltajiet jeżistu. U użajna anke iktar minn mudell wieħed.” Fissru li biex tikseb iktar kunfidenza dwar il-preċiżjoni ta’ numru speċifiku, irid ikun sar random testing, biex wieħed jevita bias fil-kampjun. Qalu li fin-nuqqas ta’ dan, in-numru li wieħed ikun qed jaħdem bih jista’ jkun ottimist wisq. “Li wieħed jaħseb li diġà ħriġna mill-periklu sempliċiment għax kellna numru żgħir ta’ jiem b’numri baxxi jkun żbaljat ħafna, u perikoluż,” temmew jgħidu Dr Caruana, Prof Zarb Adami u Dr Farrugia. Ara dan il-filmat li jispjega l-modi differenti kif tinfirex pandemija:"
2020-03-30,ARA: It-toroq ta’ Londra vojta mill-karozzi,https://www.tvm.com.mt/mt/news/ara-it-toroq-ta-londra-vojta-mill-karozzi/,"Fil-qalba ta’ Londra, belt b’popolazzjoni ta’ iktar minn disa’ miljun persuna, huwa rari li tara imqar triq waħda vojta. Madanakollu dan sar possibbli minħabba l-Coronavirus, waqt li jidher li n-numru ta’ karozzi tal-linja fit-toroq qabeż in-numru ta’ karozzi."
2020-03-30,Il-miżuri dwar il-COVID-19 fl-Istati Uniti estiżi tal-inqas sal-aħħar t’April,https://www.tvm.com.mt/mt/news/il-mizuri-dwar-il-covid-19-fl-istati-uniti-estizi-tal-inqas-sal-ahhar-tapril/,"Il-President tal-Istati Uniti, Donald Trump, estenda l-miżuri li ħabbar iktar kmieni dan ix-xahar, sal-aħħar tax-xahar id-dieħel. Dan hekk kif bħalissa l-Istati Uniti huwa l-iktar pajjiż li għandu każijiet ta’ Coronavirus fid-dinja, hekk kif saħansitra qabeż liċ-Ċina. B’hekk jidher li l-Istati Uniti jemmnu li l-pajjiż fadallu biex jistejqer minn dan il-virus."
2020-03-29,Tpaqpaq il-ħorn u jxejrulha – marret tgħix ’il bogħod mill-ġenituri biex tipproteġihom,https://www.tvm.com.mt/mt/news/tpaqpaq-il-horn-u-jxejrulha-marret-tghix-il-boghod-mill-genituri-biex-tipprotegihom/,"Diversi ħaddiema fis-settur tas-saħħa kellhom jieħdu d-deċiżjoni diffiċli biex waqt li jservu fl-isptar fost pazjenti bil-Coronavirus, jinfirdu mill-għeżież tagħhom u jmorru joqgħodu band’ oħra. F’din is-sitwazzjoni, il-fergha taż-Żgħażagħ tal-Azzjoni Kattolika kienet xhieda tal-valuri tagħha meta offriet dar li kienet tuża għall-attivitajiet tagħha biex fiha joqgħodu ħaddiema fis-settur tas-saħħa. Marija Cachia, radiographer fl-emerġenza tal-Isptar Mater Dei, ħadet din id-deċiżjoni tmintax-il ġurnata ilu. Fi kliemha din kienet l-aħjar deċiżjoni, għaliex il-ġenituri tagħha huma anzjani, u ma riditx tissogra li ġġorr il-virus magħha d-dar u tpoġġihom f’riskju, b’konsegwenzi fuq saħħithom. “Però mill-aspett l-ieħor ma kienx faċli minnu nnfisu li titlaq dak kollu li hu familjari għalik u l-ħajja normali tiegħek biex taddatta għal sitwazzjoni ġdida f’mument li huwa stressanti anke waqt ix-xogħol.” Minbarra l-użu tat-teknoloġija, Marija sabet metodu ieħor kif issellem lill-ġenituri tagħha fi triqitha lejn l-isptar. “Inpaqpaq jew inċempel, joħorġu jxejru, jgħidulek bye, jgħidulek bless, kun imbierka u moħħok hemm.” Marija bħalissa qed tgħix f’dar taż-Żgħażagħ Azzjoni Kattolika, li kienu juzawha għal-live-ins u għall-attivitajiet tagħhom. “Bħalissa ma setgħetx tkompli tiffunzjona b’dak il-mod u għalhekk inħass il-bżonn li nkunu ta’ sapport, naqsmu dak li għandna mal-oħrajn,” qalet Roseanne Buhagiar, President taż-ŻAK. Roseanne Buhagiar qalet li għalhekk fetħu l-bieb għall-front liners fil-qasam tas-saħħa li qed iħabbtu wiċċhom ma’ din is-sitwazzjoni staordinarja. Bħal Marija, fid-dar qed jgħixu ħames professjonisti oħra, fosthom fiżjoterapisti, infermiera u tabib. Marija qalet li effett tal-Covid 19 kellhom jaddattaw għal realtà ġdida, b’xi wħud saħansitra ngħataw taħriġ biex jagħmlu xogħol differenti. “Hemm element ta’ stress, li huwa differenti minn dak l-istress li aħna mdorrijin għalih, u hemm bosta nies li qed jaqilbu ħajjithom minħabba dan.” Semmiet kollegi tagħha li għażlu li jinfirdu minn uliedhom, mingħajr ma jafu meta se jerġgħu jgħannquhom. “Hija xi ħaġa sinifikattiva ħafna – impressjonanti immens. Nixtieq li forsi l-poplu jifhem li hemm uħud qed jagħmlu dan is-sagrifiċċju għall-ġid tas-soċjetà Maltija, u għalhekk inħeġġiġkom biex tobdu d-direttivi u l-miżuri li qegħdin hemm għall-ġid ta’ kull wieħed u waħda minnkom. Għalhekk biss qegħdin hemm,” saħqet Marija."
2020-03-29,"Rekord ta’ mwiet f’jum wieħed fi Spanja: fl-aħħar 24 siegħa, mietu 838 persuna bil-Coronavirus",https://www.tvm.com.mt/mt/news/rekord-ta-mwiet-fjum-wiehed-fi-spanja-fl-ahhar-24-siegha-mietu-838-persuna-bil-coronavirus/,"Minn Malta, indawru ħarsitna madwar id-dinja. Nibdew bi Spanja, fejn il-morsa tal-COVID-19 kompliet tissikka bl-ogħla għadd ta’ imwiet f’ġurnata. Rekord ta’ mwiet f’jum wieħed fi Spanja. Fl-aħħar 24 siegħa, mietu 838 persuna bil-Coronavirus. L-aħħar ċifri juru li l-imwiet fi Spanja rdoppjaw f’ġimgħa. L-awtoritajiet tas-saħħa Spanjoli qed jgħidu li l-virus m’għadux iffukat f’Madrid iżda nfirex sew mal-pajjiż. Fl-Italja komplew jiżdiedu l-imwiet bil-Covid-19. Bejn ilbieraħ u llum, mietu 756 persuna biex b’hekk l-għadd tal-mejta tela’ għal 10,779. L-Italja għandha t-tieni l-ogħla ammont ta’ persuni li ġew infettati; kważi mitt elf. Minnhom, aktar minn 13,000 fiequ. Il-Prim Ministru tar-Renju Unit, Boris Johnson, wissa li l-kriżi tal-Coronavirus se taqleb għall-agħar qabel l-affarijiet jibdew imorru għall-aħjar. F’ittra li qed tintbagħat f’kull dar fir-Renju Unit, Johnson qal li l-Gvern mhux se jaħsibha darbtejn biex idaħħal miżuri iktar stretti ħalli titrażżan l-imxija tal-Covid-19. Bejn ilbieraħ u llum, mietu 260 persuna bil-Coronavirus. L-għadd tal-mejta fir-Renju Unit issa tela’ għal 1,228. Il-Ministru Michael Gove ma qagħadx idur mal-lewża għax qal li l-Ingliżi għandhom iħejju ruħhom għal perjodu twil f’lockdown. ”Everyone I think does have to prepare for a significant period when these measures are still in place.” Id-Deputat Uffiċjal Mediku Ewlieni tal-Gvern Ingliż wissiet li fir-Renju Unit fadallu mill-inqas 6 xhur biex jiġi lura għan-normal. Spjegat iżda li dan ma jfissirx li l-pajjiż se jkun f’lockdown għal 6 xhur. ”But then to see at which point we can actually get back to normal and it is plausible that it could go further than that. We just need to wait to see how successful we’ve been.” Il-Ministru Robert Jenrick qal li r-Renju Unit kollu qiegħed f’emerġenza. ”I’ve put in place in all parts of the country procedures to ensure that everywhere can be ready to move forward together. All parts of the country are now on an emergency footing.” Il-Gvern Ingliż qed ibassar li l-epidemija fil-pajjiż se tilħaq il-quċċata fil-ġimgħat li ġejjin. Il-Ministru għall-Finanzi Ġermaniż instab mejjet fuq il-linja tal-ferrovija qrib Frankfurt. Il-Pulizija qalu li l-katavru ta’ Thomas Schäfer, li kellu 54 sena, instab f’ċirkustanzi li juru li l-persuna wettaq suwiċidju. Iktar kmieni din il-ġimgħa, Schäfer ħabbar pakkett ta’ għajnuna finanzjarja għall-oqsma milquta mill-Coronavirus. Il-President Amerikan, Donald Trump, iddikjara li mhux jikkunsidra kwarantina fi New York, New Jersey u Connecticut. Din kienet it-tieni darba f’ġurnata li Trump biddel fehmtu. Fi tweet, Trump ħabbar li minflok se toħroġ twissija kontra l-ivvjaġġar lejn dawn it-tliet stati. Fi New York hemm aktar minn 52,000 każ ta’ Covid-19 li jammontaw għal madwar nofs il-każi fl-Istati Uniti. Fl-aħħar sigħat, mietet tarbija ta’ inqas minn sena f’Chicago Illinois bil-Coronavirus. Espert Amerikan qed ibassar li jistgħu jmutu sa 200,000 Amerikan bil-Coronavris. Il-Prim Ministru Indjan, Narendra Modi, talab maħfra lill-Indjani talli daħħal miżuri ibsin ħafna biex irażżan l-imxija tal-Coronavirus. Il-miżuri wasslu biex miljuni ta’ nies qed ibatu l-ġuħ u mingħajr xogħol. Għexieren ta’ eluf ta’ ħaddiema kienu sfurzati jimxu mijiet ta’ kilometri lura d-dar għax l-ordni biex in-nies ma joħorġux minn djarhom għall-ebda raġuni."
2020-03-29,Ma spiċċawx b’idejhom fuq żaqqhom; xammru l-kmien biex isajru għal dawk li qed jaħdmu qatigħ,https://www.tvm.com.mt/mt/news/ma-spiccawx-bidejhom-fuq-zaqqhom-xammru-l-kmien-biex-isajru-ghal-dawk-li-qed-jahdmu-qatigh/,"Koki li jaħdmu f’diversi ristoranti li jinsabu magħluqa minħabba r-restrizzjonijiet li saru, ma spiċċawx b’idejhom fuq żaqqhom għax xammru l-kmien u b’mod volontarju qed iħejju ikliet bnini għal ħaddiema fost tas-settur tas-saħħa. TVM żarhom waqt li kienu qed iħejju l-menu tal-ġurnata. It-tim ta’ chefs u volontiera oħra li qed isajjru fl-iskola ta’ Ħal Kirkop ibakkru kmieni filgħodu biex ilestu l-porzjonijiet tal-ikel għall-ħaddiema fis-settur mediku meqjusa bħala l-eroj b’din l-emerġenza medika li qed jaħdmu sigħat twal. Chef Dario qal li ddeċieda li juża l-ħin liberu għal din il-missjoni li sabet appoġġ minn bosta fornituri tal-prodotti. ”Qegħdin nagħmlu l-mirakli tawna ħafna għajnuna imma anki b’dik l-għajnuna kollha, biex titfaha kollha f’postha u tħaddimha, wieħed irid jirrispetta x-xogħol kollu li hemm involut.” Qal li l-Maltin huma ġenerużi fil-mument tal-prova u qed jipprovdu provvisti abbundanti. ”Hemm storja ħelwa għamilt video ma kellix ċans li ngħidilhom li wasal it-tadam… imma kellna bżonn ħames kilos, il-purtinar stess mar jixtri, u wasal bihom…u sadanittant waslu tletin kilo ieħor awtomatikament.” Luke Cutajar, li ukoll qed jagħti daqqa t’id fil-kċina jħoss soddisfazzjon li qed ikunu ta’ appoġġ għal front liners fil-ġlieda kontra Covid-19. ”Hawnhekk iġibulna l-provvisti per eżempju ħaxix, frott jew ross u għaġin, u mbagħad ngħidu per eżempju għandna broccoli spinaċi, u tadam… ejja ngħaqqdu platt nagħmlu soppa jew għaġin biz-zalza per eżempju u milli jġibulna nkunu nistgħu nagħtu lil dawk li huma fil-bżonn.” Rodney Marsh qal li jispikka l-ispirtu ta’ kooperazzjoni bejn it-tim waqt li jħejju l-ikel għall-ħaddiema fl-Isptar Mater Dei u ħaddiema oħra bħall-uffiċjali tal-pulizija u tal-armata bħala rikonoxximent tax-xogħol siewi li qed jagħmlu. ”Mill-ħin li tlift tiegħi, nagħti xi ħaġa lil ħaddieħor hux…” Alessandra Muscat li taħdem bħala counseller fl-iskejjel ukoll qed tmidd idejha fil-kċina. ”Hawnhekk dieħla u ħierġa mill-kċina biex nara jekk għandhomx bżonn xi ħaġa bħala materjal u nippruvaw insibu sponsors, is-soċial media ma tieqafx u n-nies jibgħatulna messages biex jiġu jgħinuna…” Il-Ministru għall-Edukazzjoni, Owen Bonnici żar lill-voluntiera biex jirringrazzajhom tax-xogħol li qed iwettqu wara li parti mill-binja tal-iskola nbidlet fi kċina mgħammra b’dak kollu meħtieġ b’kollaborazzjoni mal-ħaddiema tal-Kulleġġ ta’ San Benedittu.  "
2020-03-29,Ġest nobbli jispiċċa fi traġedja – imutu 8 fi triqithom lejn il-Ġappun bi provvisti mediċi,https://www.tvm.com.mt/mt/news/gest-nobbli-jispicca-fi-tragedja-imutu-8-fi-triqithom-lejn-il-gappun-bi-provvisti-medici/,"Ajruplan li kien fi triqtu lejn il-Ġappun bi provvisti mediċi ġġarraf fl-ajruport ta’ Manila, fil-Filippini fejn mietu 8 persuni li kienu abbord. Il-gvern Filippin kien se jibgħat għadd ta’ provvisti mediċi lejn il-Ġappun b’solidarjetà fil-ġlieda kontra l-Covid-19 iżda x-xitan m’għandux ħalib, bil-ġest nobbli jispiċċa fi traġedja. Abbord l-ajruplan kien hemm 2 bdoti, membru tal-ekwipaġġ, pazjent u healthcare workers. L-ajruplan inbena fl-1981 u kien jopera fil-Kanada u fi Spanja."
2020-03-29,"Il-PN jilqa’ l-miżuri għall-isptar t’Għawdex, jesprimi tħassib dwar is-sodod",https://www.tvm.com.mt/mt/news/il-pn-jilqa-l-mizuri-ghall-isptar-tghawdex-jesprimi-thassib-dwar-is-sodod/,"It-tliet deputati Nazzjonalisti Għawdxin, Chris Said, Frederick Azzopardi u Kevin Cutajar qalu fi stqarrija li l-miżuri li tħabbru lbieraħ għall-isptar ta’ Għawdex huma fid-direzzjoni t-tajba, anke għax huma fost il-miżuri li pproponiet l-Oppożizzjoni. Madankolu staqsew għalfejn Għawdex ser ikollu jistenna sa tliet ġimgħat, biex jiżdiedu s-sodod tal-kura intensiva. Żiedu josservaw li s-sodod għal pazjenti tal-Covid-19 se jiżdiedu għax ġew posposti numru ta’ operazzjonijiet u għax l-anzjani ta’ Dar Sant’Anna se jittieħdu f’lukanda fir-Rabat. Staqsew jekk dan hux ser iħallsu għalih Steward jew il-Gvern. Id-deputati Nazzjonalisti qalu li kieku l-proġetti li kellhom isiru minn Steward u l-Gvern saru kif kien ippjanat, ma kienx ikun hemm sitwazzjoni ta’ nuqqas ta’ sodod. Ilmentaw li s-swabs li jittieħdu f’Għawdex qed jiġu analizzati f’Malta, b’riskju li jintilef il-ħin, u staqsew jekk il-Gvern talabx lil Steward biex jagħmlu dawn it-testijiet f’Għawdex stess. Semmew ukoll, fost oħrajn, is-sitwazzjoni tax-xufiera tal-ambulanzi u tal-ħaddiema tal-Gozo Channel, u għaliex ħaddiema ġew sfurzati biex joħorġu bil-leave waqt li l-ħaddiema barranin tal-vapur ‘Nikolaos’ baqgħu jaħdmu kuljum."
2020-03-29,Ħaddiema fil-qasam tas-saħħa meqjusa vulnerabbli jistgħu jibqgħu jaħdmu,https://www.tvm.com.mt/mt/news/haddiema-fil-qasam-tas-sahha-meqjusa-vulnerabbli-jistghu-jibqghu-jahdmu/,"Ħaddiema fil-qasam tas-saħħa li huma meqjusa bħala vulnerabbli minħabba kundizzjoni medika jistgħu jibqgħu jaħdmu b’għażla tagħhom. Dan qalitu s-Supertendent tas-Saħħa Pubblika, Charmaine Gauci, meta mistoqsija minn Television Malta dwar l-avviż legali li jitratta l-ħarsien ta’ persuni vulnerabbli. “Dawn in-nies jekk huma health care workers, għandhom jitkellmu mal-employer tagħhom, u jekk jixtiequ huma li jibqgħu jaħdmu, imma flimkien mal-employer jaraw li r-riskju għalihom ikun ħafna anqas, hemmhekk il-persuna jekk jiddeċiedi hekk hu, iva, jista’ jibqa’ jaħdem. Però d-deċiżjoni finali hija tal-individwu jekk iridx jidħol jaħdem jew le.” Il-Professur Gauci qalet li l-liġi tippermetti persuni oħra b’kundizzjonijiet mediċi li jiġu eżentati milli jibqgħu ġewwa, bħal nies f’karigi pubbliċi jew pożizzjonijiet essenzjali, li qalet jiġu kunsidrati każ każ jekk ix-xewqa tal-individwu tkun li jrid jibqa’ jaħdem. Ara wkoll: Jitilgħu għal 151 il-pazjenti infettati bil-Coronavirus f’Malta "
2020-03-29,It-tniġġis mit-traffiku f’Malta naqas bin-nofs meta bdiet il-kwarantina,https://www.tvm.com.mt/mt/news/it-tniggis-mit-traffiku-fmalta-naqas-bin-nofs-meta-bdiet-il-kwarantina/,"Il-miżuri li qed jiġu implimentati bil-għan li titrażżan l-imxija tal-Covid-19 madwar id-dinja qed jagħtu n-nifs lill-ambjent. Bil-karozzi baqgħu wara l-bieb jew fil-garaxx, f’ħafna pajjiżi, inkluż f’Malta, naqas sew il-livell tat-tniġġis fl-arja li joħloq it-traffiku. L-Awtorità tal-Ambjent u r-Riżorsi qed tikkalkula li fl-aħħar ġimagħtejn l-livell tat- tniġġis fl-arja naqas bi kważi n-nofs. Il-kwalità tal-arja f’Malta tjiebet mindu naqas it-traffiku bl-għeluq tal-iskejjel, tal-ħwienet u bil-fatt li ħafna ħaddiema qed jaħdmu mid-dar. L-Uffiċjal tal-Awtorità tal-Ambjent u r-Riżorsi, Nadine Mercieca, spjegat li naqas bi kważi n-nofs il-livell ta’ dijossidu tan-nitroġenu fl-arja, li hija s-sustanza ewlenija ta’ tniġġis mit-traffiku. L-Awtoritià qabblet il-livell tal-emmissjonijiet mill-istazzjonijiet ta’ monitoraġġ, li għandha fl-Imsida u f’Misraħ Kola f’Ħ’Attard, tlett ijiem qabel u tlett ijiem wara li daħlu fis-seħħ il-miżuri kontra l-Covid-19. “Li rajna huwa jekk tieħu l-medja fuq tlett ijiem kif għedna qabel – qabel u wara l-miżuri – rajna tnaqqis ta’ 40% fl-istazzjon tal-Imsida u tnaqqis ta’ 50% fl-istazzjon ta’ Ħ’Attard.” F’dan l-eżerċizzju, l-Awtorià tal-Ambjent u r-Riżorsi qabblet il-kwalità tal-arja bejn l-20 u t-22 ta’ Jannar mal-perjodu bejn is-16 u t-18 ta’ Marzu – meta l-kundizzjonijiet metereoloġiċi, inkluż is-saħħa u d-direzzjoni tar-riħ, kienu l-istess. “Din hija importanti ħafna għax it-tniġġis tal-arja jvarja ħafna mill-kundizzjonijiet meteoroliġiċi.” Hija żiedet tgħid li t-tnaqqis fl-emmissjonijiet kien akbar fl-aktar ħinijiet traffikużi – jiġifieri filgħodu u waranofsinhar. “Hemmhekk il-pofili ta’ post covid-19 measures juru li l-ammont ta’ tnaqqis huwa aktar drastiku għax nafu li l-agħar ħinijet ta’ traffiku huma f’dawn il-peaks.” L-Uffiċjal tal-ERA qalet li madankollu, biex wieħed joħroġ stampa ċara tat-titjib fil-kwalità tal-arja, jeħtieġ li jkun hemm monitoraġġ fuq tul ta’ ħin itwal, għax l-impatt tal-kwalità tal-arja fuq is-saħħa jiġi mkejjel fuq medda ta’ żmien. L-għaqdiet Flimkien għal Ambjent Aħjar u Bicycle Advocacy Group fin-nuqqas ta’ vetturi fit-toroq qed iħeġġu għal użu akbar tar-roti. Fi stqarrija qalu li l-Gvern għandu juża l-kriżi tal-Covid-19 biex jiffaċċilità l-użu tar-rota, bil-għan li anqas nies jinġabru fuq l-istage għal tal-linja. Huma ħeġġew ukoll biex il-ħaddiema jingħataw vouchers lill-impjegati biex jikru rota jew pedelec biex imorru għax-xogħol."
2020-03-29,Anzjana Taljana ta’ 102 sena tfiq mill-Coronavirus,https://www.tvm.com.mt/mt/news/anzjana-taljana-ta-102-sena-tfiq-mill-coronavirus/,"Anzjana Taljana ta’ 102 sena saret is-simbolu ta’ tama għall-pajjiż li ntlaqat l-ikar fost il-pajjiżi Ewropej mill-coronavirus. Il-President tar-Reġjun ta’ Liguria, Giovanni Toti qal li l-każ ta’ Italica Grondona, li spiċċat b’wiċċ il-ġid, juri kif kulħadd qed jiġi kkurat fl-isptarijiet mingħajr l-ebda preġudizzju lejn l-età. Fl-Italja, s’issa mietu aktar minn 10,000 persuna bil-Covid-19 kemm ilu li feġġ il-virus minn Frar li għadda."
2020-03-29,Żomm id-distanza minn ħaddieħor – tabbużax u tkunx irresponsabbli,https://www.tvm.com.mt/mt/news/zomm-id-distanza-minn-haddiehor-tabbuzax-u-tkunx-irresponsabbli/,"L-awtoritajiet ikkonċernati mill-ġdid qed jappellaw lill-pubbliku biex isegwi l-pariri tas-Superintendent għas-Saħħa, li għandha tiġi rispettata t-talba għal social distancing. Waqt il-konferenza stampa tal-lum, dwar l-aħħar żviluppi tal-Covid-19 f’pajjiżna, il-Professur Gauci qalet lill-pubbliku biex ma jillaxkax għaliex il-każijiet mistennija jiżdiedu fil-jiem li ġejjin. Li wieħed joħroġ barra u joqgħod fi gruppi ta’ aktar minn 5 persuni qed jiġi meqjus mill-awtoritajiet bħala irresponsabbiltà u egoiżmu fil-konfront ta’ ħaddieħor, speċjalment dawk il-vulnerabbli fis-soċjetà tagħna. Għalhekk, uffiċjali tal-Pulizija se jkunu qegħdin iduru t-toroq Maltin biex iferrqu dawk in-nies li jibqgħu jagħmlu ta’ rashom. Li wieħed iżomm ‘il bogħod minn ħaddieħor u li jintefa’ ġewwa huma miżuri meħuda biex titwaqqaf l-imxija tal-Coronavirus."
2020-03-29,Covid-19: Ajruplan militari se jwassal 6 pazjenti Taljani għall-kura fil-Ġermanja,https://www.tvm.com.mt/mt/news/covid-19-ajruplan-militari-se-jwassal-6-pazjenti-taljani-ghall-kura-fil-germanja/,Ajruplan militari mibgħut minn Cologne niżel f’Bergamo fejn mistenni jwassal 6 pazjenti bil-Covid-19 fi sptar fil-Ġermanja għall-kura. L-Airbus A310 MedEvac ta’ Luftwaffe huwa magħmul tapposta biex jevakwa persuni midrubin gravi kif ukoll oħrajn li jkunu f’terapija intensiva.    
2020-03-29,Il-miżuri qed jittieħdu skont ix-xenarju mediku u l-ħtiġijiet tal-poplu – Il-PM,https://www.tvm.com.mt/mt/news/il-mizuri-qed-jittiehdu-skond-ix-xenarju-mediku-u-l-htigijiet-tal-poplu-il-pm/,"Il-Prim Ministru Robert Abela qal li kien hemm qbil unanimu fil-kabinett, u anke mal-awtoritajiet tas-saħħa, dwar il-miżuri li tħabbru l-Ħamis, u ġew irfinuti l-Ġimgha, għal persuni vulnerabbli. Dr Abela qal li din is-sitwazzjoni bla preċedent u l-miżuri li jitħabbru jridu jsiru skond ix-xenarju fil-qasam mediku, iżda jittieħdu ukoll mingħajr suppervja, anke wara li l-gvern jisma’ u jagħti każ il-ħtiġijiet ta’ sezzjonijiet tal-poplu. Il-Prim Ministru wissa kontra li din l-kwistjoni tiġi politiċizzata b’messaġġi partiġġjani u popolisti. Dr Abela qal li l-pandemija tal-coronavirus tingħeleb bis-sagrifiċċju ta’ kulħadd. Wera sodisfazzjon li l-maġġoranza qed jobdu d-direttivi tal-awtoritajiet tas-saħħa u appella biex in-nies jibqgħu viġilanti u jimxu mal-istruzzjonijiet tal-awtoritajiet tas-saħħa. Intervistat fuq One Radio, il-Prim Ministru spjega li d-deċiżjonijiet li ħabbar nhar il-Ġimgħa ġew maqbula mal-awtoritajiet tas-saħħa u b’mod unanimu ġew approvati mill-kabinett, li l-Ġimgħa li għaddiet iltaqa’ tliet darbiet. Żied jgħid li f’dis-sitwazzjoni bla preċedent, il-Gvern jimxi dejjem mal-parir xjentifiku u aġġusta fejn ikun hemm bżonn. Huwa appella biex il-persuni li jgħixu mal-anzjani u persuni vurnerabbli jagħmlu l-almu tagħhom biex isegwu d-direttivi tal-awtoritajiet tas-saħħa, fosthom li jżommu d-distanza anke meta jkunu fid-dar tal-għeżież tagħhom. Dr Abela qal li huwa kburi li l-Għaqda Dinija tas-Saħħa tat ċertifikat ta’ eċċellenza lill-pajjiżna u ddeskrivitu bħala mudell fil-mod kif l-awtoritajiet Maltin wieġbu għall-pandemija tal-Covid19. Qal li mill-bidunett, il-gvern segwa l-pariri xjentifiċi u mexa b’mod prudenti, mingħajr ma ordna miżuri estremi biex jevita li l-poplu jkun xeba u ma jobdix f’mumenti kruċjali jekk ikun meħtieġ li jiddaħħlu restrizzjonijet iżjed iebsin. Dwar il-pakkett finanzjarju biex itaffi l-effetti ekonomici tal-pandemija, il-Prim Ministru qal li dan qed jiswa lil-Gvern €70 miljun fix-xahar u huwa għaxar darbiet ikbar mill-pakkett li kien ta gvern Nazzjonalista fil-kriżi tal-2009. Qal li dan il-pakkett, bil-kuntrarju ta’ dak li qed jgħid il-Partit Nazzjonalista, ser jgħin 110,000 ħaddiem u ser jgħin l-aktar lill-ħaddiema bl-inqas paga, waqt li bil-proposti tal-Partit Nazzjonalista dawn kienu ser jispiċċaw b’anqas flus f’idejhom. Żied jgħid li l-Gvern għandu ruħ soċjali u mhux ser jixxaħħaħ mal-ħaddiema. Il-Prim Ministru qal li ’l quddiem jitħabbru aktar miżuri wara tal-patt soċjali storiku maqbul mal-imsieħba kollha fl-MCESD. Il-Prim Ministru qal li l-pakkett finanzjarju jirrifletti l-vot ta’ fiduċja li għandu l-gvern fl-impjegati, in-negozji u l-ħaddiema kollha Maltin. Qal li l-gvern qed jieħu d-deċiżjonijiet b’għaqal u l-istrateġija ekonomika qed taħseb ukoll għal meta l-pandemija tkun għaddiet u jibda jiffaċċja r-riperkussjonijiet ekonomiċi ikkaġunati minħabba l-Covid 19."
2020-03-29,Il-morda ttestjati li ħarġu negattivi għall-Covid-19 għandhom xorta jibqgħu ġewwa,https://www.tvm.com.mt/mt/news/il-morda-ttestjati-izda-hargu-negattivi-ghall-covid-19-ghandhom-xorta-jibqghu-gewwa/,"Il-Professur Charmaine Gauci għamlet appell lill-persuni morda li ġew ittestjati iżda ħarġu negattivi għall-Covid-19, biex xorta jibqgħu ġewwa. Hija talbet lill-pubbliku biex josserva t-talbiet tal-awtoritajiet u joqgħod attent peress li hemm diversi każijiet ta’ trasmissjonijiet lokali. Il-Professur Gauci reġgħet tenniet l-importanza li noħorġu biss għall-affarijiet bżonnjużi. Hija talbet biex ma nissugrawx l-għaliex iċ-ċans li wieħed jiltaqa’ mal-virus hemm qiegħed. Il-Pulizija, qalet is-Supertendent għas-Saħħa, se jkunu qed iduru l-postijiet biex iferrqu lil dawk li forsi ma fehmux il-messaġġ.  "
2020-03-29,Jitilgħu għal 151 il-pazjenti infettati bil-Coronavirus f’Malta,https://www.tvm.com.mt/mt/news/2-kazijiet-godda-bil-coronavirus-jitilghu-ghal-151-il-pazjenti-infettati/,"Żdiedu bi 2 il-pazjenti infettati bil-Covid-19, bl-ammont totali ta’ persuni morda bil-virus issa telgħu għal 151. Dan ikkonfermatu s-Supertendent għas-Saħħa Charmaine Gauci waqt konferenza stampa llum. Ilbieraħ b’kollox saru 585 swab tests, li huwa rekord ġdid. Il-Professur Gauci qalet li dan in-numru żgħir ta’ pazjenti llum ma jfissirx li l-affarijiet ma jistgħux jeskalaw. Hija reġgħet talbet għall-koperazzjoni tal-pubbliku, u wissiet li għalkemm s’issa l-kontroll qed jaħdem, iżda Malta għadha ‘fil-bidu tal-kurva’, li jfisser li l-każijiet jistgħu jiżdiedu f’daqqa jekk in-nies tillaxka. Il-każijiet il-ġodda huma ta’ mara Maltija 35 sena, li minbarra deni din kellha diahorrea u wkoll tilfet it-togħma. Hija ma sifritx iżda qarib tagħha ġie mill-Ingilterra u kellu xi sintomi. Din il-familja kienu qagħdu kwarantina, u persuna b’kundizzjonijiet mediċi f’din il-familja laħaq mar jgħix x’imkien ieħor biex ma jkunx infettat. Każ ieħor huwa ta’ Malti ta’ 39 sena, li ma kienx imsiefer iżda fuq il-post tax-xogħol tiegħu mal-privat kellu kuntatt ma’ xi ħadd li siefer u kellu s-sintomi. L-awtoritajiet qed jagħmlu l-contact tracing biex jidentifikaw il-persuni li setgħu ġew f’kuntatt. S’issa b’kollox kien hemm ħames każijiet fl-ITU, fosthom l-anzjan ta’ 72 sena li għadu f’qagħda kritika. Hemm żewġ persuni li huma stabbli u m’għandhomx bżonn ventilator, waqt li l-persuna ta’ 61 sena li kienet iddaħħlet l-ITU, issa nħarġet. Prof Gauci qalet li l-ħames persuna li ddaħħlet fl-ITU hija persuna li għandha sintomi tal-Covid-19, iżda għadu jrid jiġi stabbilit jew hix tassew pożittiva għall-virus. Segwi l-iżviluppi tal-lum fis-servizz ta’ Mario Micallef: Segwi hawn il-konferenza sħiħa: Ara wkoll: Ħaddiema fil-qasam tas-saħħa meqjusa vulnerabbli jistgħu jibqgħu jaħdmu Il-morda ttestjati li ħarġu negattivi għall-Covid-19 għandhom xorta jibqgħu ġewwa  "
2020-03-29,Covid-19: Issa tista’ tagħmel rapport lill-pulizija bla ma tmur fl-għassa,https://www.tvm.com.mt/mt/news/covid-19-issa-tista-taghmel-rapport-lill-pulizija-bla-ma-tmur-fl-ghassa/,"Mill-1 t’April, il-pubbliku jista’ jagħmel rapport mal-Pulizija mingħajr ma jmur fl-għasses billi minflok iċempel fuq 22940000, jissottometti rapport onlajn fuq https://pulizija.gov.mt/opres  jew iniżżel l-app 112mt. Dan tħabbar mill-Korp tal-Pulizija bħala miżura ġdida ta’ prekawzjoni biex jitwaqqfu l-espożizzjonijiet u l-imxija tal-Coronavirus f’pajjiżna. Barra minn hekk, wieħed jista’ jirrikorri għall-email tal- pulizija; [email protected] Il-Pulizija qalet li awn it-tipi ta’ rapporti għandhom isiru biss għal reati li ma jinħtieġux l-assistenza immedjata tal-Pulizija. Meta persuna tagħmel dan it-tip ta’ rapport, għandha tikkonferma u tikkunsidra dan li ġej:  L-identità u numru ta’ kuntatt f’każ li l-Pulizija jkollha bżonn tagħmel kuntatt magħha;  Il-każ mhux wieħed ta’ emerġenza;  Rapport falz huwa reat punibbli bi priġunerija;  Il-Pulizija tirrevedi l-każ u tagħmel kuntatt f’każ li jkun hemm bżonn ta’ iktar informazzjoni;  Il-każ ikun segwit permezz tal-email jew telephone.    "
2020-03-29,F’Illinois: Tarbija tmut kawża tal-Coronavirus,https://www.tvm.com.mt/mt/news/fillinois-tarbija-tmut-kawza-tal-coronavirus/,"Id-Dipartiment tas-saħħa ta’ Illinois ħabbar il-mewt ta’ tarbija kawża tal-Coronavirus. Dwar il-każ infetħet investigazzjoni biex tiġi ddeterminata eżattament il-kawża tal-mewt, u għad mhux magħruf jekk it-tarbija kellhiex xi kundizzjonijiet mediċi. Il-Covid-19 rari toħloq kumplikazzjonijiet fit-tfal u vera ftit huma l-każijiet irrappurtati. L-akbar riskju qed għall-anzjani u persuni b’kundizzjonijiet mediċi. Skont studju li sar fiċ-Ċina, 6% biss tat-tfal infettati spiċċaw mardu serjament bil-virus. S’issa kienu vera ftit l-imwiet irappurtati tat-tfal. Fiċ-Ċina mietet ukoll tarbija ta’ 10 xhur wara li din kienet ilha 4 ġimgħat għall-kura fi sptar. Kien hemm ukoll każ ta’ tifel ta’ 14-il sena li tilef ħajtu kawża tal-marda."
2020-03-29,L-OASI tappella lil dawk li jħossuhom waħedhom biex jagħmlu kuntatt magħha,https://www.tvm.com.mt/mt/news/l-oasi-tappella-lil-dawk-li-jhossuhom-wahedhom-biex-jaghmlu-kuntatt-maghha/,"Il-fondazzjoni Oasi qalet li, b’dak kollu li għaddej madwarna, ċertu nies jaf jibdew iħossu li mhumiex ikampaw psikoloġikament. Fi stqarrija l-fondazzjoni qalet li minħabba d-distanza soċjali li bħalissa hija rrakkkomandata, xi wħud jaf isibuhom iktar waħedhom, u jinkwetaw li jekk jiftħu qalbhom ma’ xi ħadd, jitwaqqgħu għaż-żufjett. Madankollu l-fondazzjoni sostniet li l-persuni ta’ madwarna jixtiqulna l-ġid, u barra minn hekk jeżistu persuni li, għalkemm ma jafuniex, xorta waħda lesti jisimgħu u jgħinu. Għalhekk appellat biex dawk kollha li jħossu li għandhom bżonn jitkellmu ma’ xi ħadd, iċemplu fuq in-numru 21563333, inkella jibgħatu messaġġ fuq il-paġna ta’ Facebook, u xi ħadd mill-fondazzjoni jċemplilhom lura."
2020-03-29,Fin-12:30 – Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19-4/,"Fin-12:30, is-Supertendent għas-Saħħa, Charmaine Gauci se tindirizza konferenza stampa dwar Covid-19. Din il-konferenza stampa se tixxandar dirett fuq TVM, Radju Malta, tvm.com.mt u l-paġna facebook ta’ TVM"
2020-03-29,Joffru d-dar f’Birkirkara għal ħaddiema fil-qasam tas-saħħa,https://www.tvm.com.mt/mt/news/joffru-d-dar-fbirkirkara-ghall-haddiema-fil-qasam-tas-sahha/,"Iż-żgħażagħ tal-Azzjoni Kattolika f’Birkirkara kienu fost dawk li offrew dar bla ħlas lil ħaddiema tas-saħħa, li qed jgħixu ’l bogħod mill-familji tagħhom biex ma jmarrduhomx, f’każ li huma jiġu infettati bil-Covid-19. Fi stqarrija ŻAK Birikirkara qalet li fid-dar tagħha bħalissa hemm jgħixu żewġ radjografi, żewġ fiżjoterapisti, infermiera u tabib. Uħud minn dawn il-professjonisti fil-passat kienu jattendu l-attivitajiet tal-għaqda organizzati f’din id-dar, u għalhekk is-sens ta’ familjarità u memorji sbieħ marbuta mal-post qed itaffu xi ftit mis-sitwazzjoni iebsa li qegħdin jgħixu bħalissa."
2020-03-29,Trump jirtira mid-deċiżjoni ta’ kwarantina fuq New York,https://www.tvm.com.mt/mt/news/trump-jirtira-mid-decizjoni-ta-kwarantina-fuq-new-york/,"Il-President Amerikan Donald Trump qal li m’hemmx bżonn li tiġi imposta kwarantina fuq New York, fejn bħalissa hemm mat-52,000 każ ta’ Covid-19. Iktar kmieni huwa qal li kienet qed tiġi kkunsidrata kwarantina għal New York, u partijiet minn New Jersey u Connecticut, biex titnaqqas l-imxija tal-virus. Iktar tard qal iżda li din il-kwarantina m’hemmx bżonnha, u minflok inħarġu rakkomandazzjonijiet fuq l-ivjaġġar miċ-ċentru għall-kontroll u l-prevenzjoni tal-mard, li wissa kontra vjaġġar mhux essenzjali f’dawn l-istati għal ġimagħtejn. Qal li d-deċiżjoni kontra l-kwarantina ttieħdet fuq rakkomandazzjoni tal-Coronavirus Task Force fil-White House."
2020-03-28,"Ħames persuni maqbuda jiksru l-kwarantina – immultati €3,000 kull wieħed",https://www.tvm.com.mt/mt/news/hames-persuni-maqbuda-jiksru-l-kwarantina-immultati-e3000-kull-wiehed/,"Ħames persuni nqabdu jiksru l-kwaraninta obbligatorja u ġew immultati tliet elef ewro kull wieħed. B’kollox saru 421 spezzjoni fl-aħħar 24 siegħa. Minn mindu bdew l-ispezzjonijiet, 40 persuna nqabdu jiksru l-kwarantina obbligatorja. Intant l-ebda stabbiliment tal-ikel u x-xorb ma nstab li kiser ir-regolamenti u baqgħu magħluqa. Fl-aħħar 24 siegħa saru 600 spezzjoni f’Malta u 170 f’Għawdex biex l-għadd tal-ispezzjonijiet laħħaq is-6,700."
2020-03-28,“Għal xi raġuni l-Prim Ministru qiegħed jgħid li dan mhuwiex lockdown” – Dr Delia,https://www.tvm.com.mt/mt/news/ghal-xi-raguni-l-prim-ministru-qieghed-jghid-li-dan-mhuwiex-lockdown-dr-delia/,"Intervistat fuq l-aħbarijiet ta’ Television Malta l-Kap tal-Oppożizzjoni, Adrian Delia, qal li l-Prim Ministru Robert Abela għal xi raġuni qiegħed jgħid li dan mhuwiex lockdown, meta fi kliemu, id-Deputat Prim Ministru Chris Fearne kien qal li dan huwa lockdown. Qal li dan mhuwiex il-mument tal-politika, iżda li nassiguraw is-saħħa ta’ kulħadd. Appella biex kulħadd jobdi l-ordnijiet tal-awtoritajiet tas-saħħa. Dr Delia kien mistoqsi wkoll dwar leave tal-kwarantina għall-nies li jgħixu ma’ persuni vulnerabbli. Segwi l-intervent sħiħ tiegħu hawn taħt."
2020-03-28,Il-mużika tikser il-monotonija li ġabet magħha l-COVID-19,https://www.tvm.com.mt/mt/news/il-muzika-tikser-il-monotonija-li-gabet-maghha-l-covid-19/,"Fi żmien ta’ ansjetà residenti ta’ triq fil-Fgura ħarġu bl-idea li jorganizzaw ċelebrazzjoni mużikali mill-gallariji biex iferrħu lil xulxin. U waqt li l-festi din is-sena mhux ser isiru, il-bandisti ta’ Banda fiż-Żejtun appellaw għas-sens patrijottiku bid-daqq tal-Innu Malti b’mod individwali fid-djar tagħhom. Il-kuluri tal-bnadar li tant joħolqu atmosfera fil-festi tal-irħula din is-sena ser jibqgħu merfugħa fl-imħażen iżda r-residenti ta’ Triq Louis Scicluna fil-Fgura xorta żejnu t-triq tagħha bi bnadar ta’ Malta u llejla qed jippjanaw festa ta’ mużika mill-gallarija tad-Dj Rudolph Degiorgio biex tferraħ u taqta’ l-monotonija li nħolqot bl-imxija tal-coronavirus. Is-Sur Degiorgio qal li l-inizjattiva ġriet bħal leħħa ta’ berqa fost il-ġirien. Huwa qal li barra ċelebrazzjoni bil-mużika ta’ kull tip mill-gallariji, kull nhar ta’ Tlieta qed jingħad ir-rużarju biex ir-residenti jitolbu flimkien. “Xtaqt noħloq xi ħaġa. Tfal u anzjani msakkrin fid-djar tagħhom, noħolqu atmosfera ta’ festa, ta’ festa minn dan il-ħażin kollu xi ħaġa tajba” Is-sur Degiorgio qal li tant qed iħossu magħqud mar-residenti ta’ din it-triq li qed jippjana li l-gallariji kollha jiġu armati bil-fjuri biex isebbħu u jferrħu lil kull min jgħaddi. Intant inizjattiva oħra intenzjonata biex tferraħ lin-nies saret mill-bandisti mill-għaqda mużikali Beland taż-Żejtun li għamlu video mużikali li fih daqqew in-noti tal-Innu Malti b’mod individwali fid-djar tagħhom. L-iskop tal-video li jinsab fuq is-siti soċjali sar biex in-nies anke b’sens patrijottiku jagħmlu kuragġ quddiem din l-isfida."
2020-03-28,COVID-19: “Ir-rata ta’ infezzjonijiet minn persuna għall-oħra tbaxxiet – iżda tillaxkawx”,https://www.tvm.com.mt/mt/news/covid-19-ir-rata-ta-infezzjonijiet-minn-persuna-ghall-ohra-tbaxxiet-izda-tillaxkawx/,"Analiżi xjentifika mill-istatistiku Dr Vincent Marmara tal-każi tal-coronavirus fil-kuntest tal-miżuri meħuda mill-awtoriajiet tas-saħħa Maltin, tagħti stampa inkoraġġanti għax ir-rata ta’ infezzjonijiet minn persuna għall-oħra tbaxxiet. Iżda, Dr Marmara wissa’ li jekk il-poplu jillaxka u jagħmel ta’ rasu, il-każi tal-Coronavirus jistgħu jogħlew f’salt. Kalkoli matematiċi mill-istatistiku Dr Vincent Marmara juru li tliet ġimgħat wara li bdiet l-imxija tal-Coronavirus f’Malta, trażnet ir-rata ta’ riproduzzjoni tal-COVID-19 minn persuna għall-oħra. “Jekk qabel żewġ min-nies kienu qed jitrażmettu din it-trażmissjoni lil ħames persuni oħra, illum għandna żewġ persuni li qed jitrażmettu din l-infezzjoni lil madwar tliet min-nies oħra.” Dr Marmara innota li l-impenn u l-koperazzjoni tal-poplu qed jgħin biex tonqos ir-rata ta’ infezzjonijiet. “Il-miżuri li qed jittieħdu u kif ukoll il-maġġoranza assoluta tal-poplu qed isegwi l-istuzzjonijiet tas-social distancing mela dawn qed iħallu effett għax fir-realtà għandna rata li hija nieżla u iktar inkoraġġanti meta wieħed iqabbel mal-aħħar ġranet.” Dr Marmara, li jispeċjalizza dwar il-epidemiji u l-infezzjonijiet mill-apsett statistiku, innota li minkejja li fl-aħħar ġimgħa Malta kellha żieda ta’ 20 fil-mija fil-każijiet meta mqabbel mal-ġimgħa ta’ qabel, il-kurva tal-imxija baqgħet taħt kontroll. L-istatistiku qabbel ukoll iż-żieda tal-każijiet f’pajjiżi Ewropej fit-tielet ġimgħa fosthom fl-Italja, l-Ingilterra u fi Spanja. “L-Italja wieħed jista’ jara li kellhom madwar erba’ darbiet aktar każijiet. Fi Spanja kien hemm 12-il darba iktar każijiet meta nqabblu din il-ġimgħa mal-ġimgħa ta’ qabel. Meta wieħed jara l-Ingilterra – kellhom sitt darbiet aktar każijiet meta nikkumparaw din il-ġimgħa mal-ġimgħa ta’ qabel.” Dr Marmara iżda kien pront iwissi li jekk il-poplu jillaxka, iċ-ċifri jistgħu jgħollu rashom malajr kif gara f’pajjiżi oħra. “Jekk nibdew nerħu jfisser li nkunu qed nistiednu li r-reproduction rate terġa togħla ma jfissirx li għax għandna reproduction rate li hija baxxa minn pajjiżi oħra ifisser li ser nibqgħu hekk żgur.” Dwar l-miżura biex persuni vulnerabbli jibqgħu fi djarhom, Dr Marmara qal li jridu jgħaddu madwar seba’ t’ijiem biex tkun tista tanalizza r-riżultat tagħhom."
2020-03-28,Wuhan bdiet tistejqer – in-nies jirritornaw fit-toroq,https://www.tvm.com.mt/mt/news/wuhan-bdiet-tistejqer-in-nies-jirritornaw-fit-toroq/,"Wuhan terġa tistejqer Wuhan, il-belt Ċiniża li fiha faqqgħet il-pandemija tal-Coronavirus, mil-lum bdiet tistejqer mir-restrizzjonijiet imposti xahrejn ilu u li ħallew 11-il miljun resident maqfulha f’darhom. Karozzi u roti reġgħu bdew jidhru fit-toroq ta’ Wuhan, residenti bdew jixirfu barra minn darhom, u l-ferroviji reġgħu bdew jaħdmu. Il-belt ta’ Wuhan kellha sittin fil-mija tal-każi reġistrati ta’ Coronavirus, imma fl-aħħar ġimgħat il-każi waqgħu drastikament. Ħadd pero mhu se jitħalla joħroġ minn Wuhan sat-8 ta’ April meta mistennija jerġgħu jibdew it-titjiriet domestiċi. Fir-Renju Unit imutu 260 f’24 siegħa F’Londra skiet taqtgħu b’sikkina minflok is-soltu ħajja mgħaġġla tal-kapitali Ingliża. Ċentru ewlieni tal-esebizzjoni fil-qalba ta’ Londra qed jinbidel f’wieħed mill-isptarijiet ta’ emerġenza – preżenti biss il-ħaddiema li qed jaħdmu fuq dan il-proġett. U fl-Irlanda miżuri iktar stretti daħlu fis-seħħ għall-ħmistax li ġejjin. In-nies intalbet tibqa ġewwa u toħroġ biss għall-affarjiet essenzjali – miżuria li diġà ddaħħlet fis-seħħ fil-kumplament tar-Renju Unit fejn il-vittmi f’24 siegħa telgħu b’260 biex in-numru ta’ nies mejta bil-Coronavirus tela’ għal iktar minn elf. Spanja b’ġurnata oħra kerha – imutu 832 f’24 siegħa Għalkemm in-numru ta’ mwiet fi Spanja issa qiegħed imiss il-ħames t’elef u seba mija, b’żieda ta’ 832 fl-aħħar 24 siegħa, qed jiżdiedu wkoll in-nies li jfiequ mill-Coronavirus. B’kollox s’issa fiequ kważi tnax-il elf u tliet mitt persuna. Spanja tibqa t-tieni pajjiż bl-ogħla numru ta’ mwiet wara l-Italja. Fil-Ġermanja – ġirja kontra l-ħin għall-produzzjoni tal-ventilaturi Fil-Ġermanja ġlieda kontra l-ħin u sentenza bejn ħajja u mewt hekk kif kumpanija li timmanifattura l-ventilaturi trid tiddeċiedi fejn se tesporta. Il-kumpanija, l-ikbar waħda fid-dinja, għaddeja 24 siegħa kuljum biex tlaħħaq mad-domanda għal dan l-apparat tan-nifs. Kapaċi timmanifattura mitt elf ventilatur fis-sena, bid-domanda preżenti hija ħafna iktar minn hekk. Fl-Istati Uniti – Il-General Motors ordnata timmanifattura l-ventilaturi Fl-Istati Uniti il-President Amerikan Donald Trump ordna lill-kumpanija tal-karozzi General Motors biex taqleb għall-produzzjoni tal-ventilaturi li minnhom il-Gvern Amerikan għandu bżonn mitt elf. L-Istati Uniti għandhom l-ikbar numru ta’ każijiet – 104,000, u mietu 1,700 ruħ. Il-każijiet attivi ta’ Coronavirus madwar id-dinja issa laħqu s-622,000, bl-imwiet telgħu għal kważi 30,000, u kważi 140,000 oħra fiequ."
2020-03-28,"Flok Festa Frawli, l-Imġarrin qed jaħsbu kif jistgħu jgħinu familji fil-bżonn",https://www.tvm.com.mt/mt/news/flok-festa-frawli-l-imgarrin-qed-jahsbu-kif-jistghu-jghinu-familji-fil-bzonn/,"Flok Festa Frawli, l-Imġarrin qed jaħsbu kif jistgħu jgħinu familji fil-bżonn. B’inizjattiva tal-parroċċa tal-Mġarr b’għajnuna mil-kunsill lokali, fl-Imġarr  inħoloq dak li jissejjaħ foodbank biex jgħin lill-familji li fil-bżonn u li ntlaqtu ekonomikament minħabba l-imxija tal-coronavirus. Idea ta’ familja mill-Imġarr wasslet biex il-parroċċa tal-Imġarr fetħet foodbank biex tgħin lill-familji u nies fil-bżonn. Din l-inizjattiva sabet l-appoġġ tal-kunsill lokali tal-Imġarr. Il-Kappillan Dun George Schembri, spjega li bl-imxija tal-coronavirus żdiedu n-nies li għandhom bżonn għajnuna finanzajrja jew permezz tal-ikel. “Interessanti ħafna li f’din il-lokalità li s-soltu tkun ħafna ħajja b’mod speċjali fil-weekend, issa waqa’ skiet kbir perfett jiġifieri timxi fit-toroq u tara kulħadd vojt. Imma mbagħad tinduna kemm fil-familji verament hemm bżonnijiet li rridu ngħinnuhom. Ma nistgħux inħalluhom weħidhom minħabba sitwazzjonijiet li qed iġarrbu bħal pereżempju jitilfu x-xogħolijiet tagħhom, anke l-fatt li hawnhekk hawn ħafna negozji tal-ikel, allura ħafna minnhom jispiċċaw mix-xogħol tal-catering allura jispiċċaw iridu jrabbu l-familja mingħajr ma jkollhom elementi neċessarji biex ikomplu għaddejjin bix-xogħol.” Il-Kappillan spjega li dan qed isir kemm mill-parruċċani u wkoll mis-sidien tal-ħwienet li sab il-kollaborazzjoni tagħhom għax qed iħallu trolley jew kaxxa biex l-klijenti jekk iridu jixtri xi prodotti tal-ikel għall-familji fil-bżonn. Dun George Schembri qal li fl-aħħar ġranet dan il-foodbank għen ħames familji bit-tfal żgħar. Spjega li l-għan tiegħu huwa li jgħin lil dawn in-nies li forsi spiċċaw bla xogħol biex anke isibu xogħol ieħor. Il-Kappillan qal li l-parroċċa ħadet ħsieb li tilħaq lil min għandu bżonn anke permezz ta’ paġna fuq Facebook. Iżda wera tħassib li xi drabi l-iżjed nies li għandhom bżonn l-għajnuna ma jitkellmux u għalhekk, bl-għajnuna tal-parruċċani, qed jaħdem biex isib dawn in-nies u jiddentifika l-problema."
2020-03-28,Xogħol lejl u nhar mid-Direttorat tat-Tindif,https://www.tvm.com.mt/mt/news/xoghol-lejl-u-nhar-mid-direttorat-tat-tindif/,"It-tindif huwa kruċjali biex il-Coronavirus ma jkomplix jinxtered tant li d-Dipartiment tat-Tindif kellu jibdel kompletament l-operat tiegħu biex jaħdem fuq bażi ta’ sebat ijiem. Fl-aħħar ġimgħat id-Dipartiment beda programm ta’ fumigazzjoni f’postijiet pubbliċi kontra l-Coronavirus. Id-Direttur Ġenerali tad-Diviżjoni tat-Tindif u l-Manutenzjoni Ramon Deguara qal li dan ix-xogħol qiegħed isir anke bil-lejl. “Dan huwa programm ta’ sanitazzjoni prattikament fl-irħula kollha tal-pajjiż, bdejna bl-aktar żoni popolari u turistiċi meta t-turiżmu kien għadu fil-qawwa tiegħu, issa estendejna għal kull raħal li hawn fil-pajjiż, pjazez, bankini, ħwienet tal-merċa, spiżeriji.” Is-Sur Degurara qal li qed tintuża kimika approvata. “Is-sigurtà hija li l-kimika hija skont dik li hija ċertifikata f’kordinazzjoni mad-Dipartiment tal-Protezzjoni Ċivili li huwa kkonferma li prattikament il-mikrobu ma jibqax hemmhekk jekk ikun jeżisti, ovvjament.” Is-Sur Deguara qal li aktar minn 100 ħaddiem huma involuti fil-programm ta’ tindif. Spjega li diversi rħula u bliet għaddew mill-proċess ta’ tindif aktar minn darba. Il-ħaddiema wkoll qed jingħataw il-protezzjoni meħtieġa. Is-Sur Deguara qal li d-Dipartiment diġà għandu ħafna xogħol biex iżomm il-pajjiż nadif u appella għall-koperazzjoni tal-pubbliku. “Sfortunatament għadna qed naraw sal-bieraħ stess rimi illegali tal-iskart tal-kostruzzjoni u domestiku, nista’ ngħid li din vendikazzjoni li jintrema f’postijiet pubbliċi u ma naħsibx li huwa l-waqt li jsiru dawn it-tip ta’ interventi.” Is-Sur Deguara spjega li t-tindif ta’ skart goff mormi llegalment qed jieħu ħafna riżorsi li bħalissa għandhom jintużaw għas-sanitazzjoni ta’ postijiet pubbliċi."
2020-03-28,Ara: Iroddu ħajr lil min qed jaħdem lejl u nhar bl-Innu Malti,https://www.tvm.com.mt/mt/news/ara-iroddu-hajr-lil-min-qed-jahdem-lejl-u-nhar-bl-innu-malti/,"F’dawn il-jiem, il-midja soċjali saru miżgħuda b’għadd ta’ filmati, tpinġijiet, u ritratti ta’ kull xorta, bil-għan li fost l-oħrajn dak li jkun iqanqal xi ftit tal-ottimiżmu fid-dawl tal-Covid-19, li kull ma jmur aktar qed jinxtered. Liema kontenut, spiss qed jittella’ wkoll bħala ġest ta’ ringrazzjament lejn dawk il-persuni kollha li bħalissa, aktar minn qatt qabel, qed jaħdmu lejl u nhar biex jagħtu l-aqwa servizz lill-poplu. Fost l-għadd ta’ filmati li ttellgħu onlajn, dak tal-Banda Beland ta’ Żejtun, li tatha għall-mużika bl-għadd ta’ bandisti u għalliema tagħha, li lkoll ingħaqdu virtwalment permezz tal-mużika, billi daqqew l-Innu Malti biex iroddu ħajr lil dawk kollha li qed jaħdmu bla heda f’dan il-mument straordinarju."
2020-03-28,COVID-19: L-Għaqda Dinjija tas-Saħħa tfaħħar lil Malta għal mod kif qed taħdem,https://www.tvm.com.mt/mt/news/covid-19-l-ghaqda-dinjija-tas-sahha-tfahhar-lil-malta-ghal-mod-kif-qed-tahdem/,"Il-kumpanija Steward li tmexxi l-Isptar Ġenerali ta’ Għawdex ghaddejja bi programm ta’ xogħlijiet biex iżżid is-sodod għall-eventwalità li jiżdiedu l-pazjenti bil-coronavirus. Wara li l-Gvern fetaħ ċentru tas-swabbing fix-Xewkija, fl-Isptar Ġenerali qed jitħejjew 20 sodda tal-ITU u aktar minn mitt sodda oħra f’każ ta’ ħtieġa. Fi żjara fl-Isptar Ġenerali, id-Deputat Prim Ministru u Ministru tas-Saħħa Chris Fearne qal li minkejja li għat-tielet jum konsekuttiv in-numru ta’ każi kkonfermati baqa’ baxx, ħadd m’għandu jillaxxka mill-obbligi tiegħu fosthom li tinżamm id-distanza bejn persuna u oħra, il-ħasil tal-idejn spiss u fejn possibbli ma jsirx ħruġ mid-dar bla bżonn. L-awtoritajiet tas-Saħħa komplew jarmaw ruħhom għal każi ta’ covid-19 jekk l-imxija tiżdied f’Għawdex. F’konferenza tal-aħbarijiet fl-Isptar Ġenerali ta’ Għawdex, id-Deputat Prim Ministru u Ministru tas-Saħħa Chris Fearne qal li Għawdex ser ikollu mija tlieta u għoxrin sodda għal pazjenti covid u 20 oħra għal pazjenti li jkollhom bżonn kura intensiva. Qal li sittin sodda jinsabu lesti filwaqt li l-bqija se jitlestew sa ħmistax oħra. Dr Fearne qal li għal ewwel darba f’Għawdex se jkun hemm ħażna ta’ ċilindri ta’ ossiġnu kif ukoll bulk oxygen cylinder biex anke f’każ li ma jaħdimx il-vapur bejn Malta u Għawdex l-isptar ikollu provista għat-tul. Qal li bħalma ġara f’Malta numru ta’ servizzi mediċi mhux urġenti ġew posposti sabiex isir taħriġ għall-istaff mediku. Il-Ministru Fearne qal li minkejja l-kwistjonijiet kummerċjali u legali, Steward Health Care mxew b’mod eżemplari f’dan iż-żmien ta’ kriżi. Semma kif l-Għada Dinjija tas-Saħħa (l-WHO) faħħret lil Malta għall-mod kif qed taħdem fil-ġlieda tagħha kontra l-COVID-19. Il-Ministru għal Għawdex Clint Camilleri qal li l-unika każ ta’ coronavirus f’Għawdex kien iżolat u s’issa jidher li ma kienx hemm tifrix. Dr Josef Tabone spjega ma’ Television Malta it-trasformazzjoni tas-swali bħala parti mill-preparazzjoni għall-imxija. “Milli qed naraw dawn il-pazjenti l-aktar organ support li se jkun hemm huwa l-pulmun minħabba l-fatt li dawn il-pazjenti se jbatu biex jieħdu n-nifs u għalhekk hawnhekk qed naraw dan li huwa ventilatur li se jkun qed jintuża biex jgħin il-pazjenti li huma morda għandna l-infusion pumps li qed jintużaw biex jagħtu l-mediċini.” Dr Tabone qal li dan il-apparat huwa l-aktar wieħed meqjus sigur u effiċjenti. Tkellem ukoll draw il-kamra tal-kontroll li fiha t-tobba u l-infermiera jistgħu jindukraw il-pazjenti kull minuta. Mistoqsi dwar il-bidliet tal-kundizzjonijiet tar-restrizzjoni fuq il-hrug għall-persuni vulnerabbli, l-Ministru Fearne qal li l-awtoritajiet qed joperaw fi żminijiet bla preċident. Qal li dan l-irfinar sar biex il-miżuri jkunu sostenibbli għall-perjodu twil waqt li ċaħad li it-tibdiliet saru minħabba nuqqas ta’ qbil mal-Prim Ministru. Dwar il-bini ta’ sptar prifabrikat f’Malta, il-Ministru Fearne qal l-investigazzjoni amministrattiva fuq l-allegazzjonijiet li għamel id-deputat nazzjonalista Jason Azzopardi għadha għaddejja. Żied jgħid iżda li l-kumpanija li ssemmiet minn Dr Azzopardi lanqas biss għamlet offerta biex twettaq il-proġett. "
2020-03-28,Anzjan ta’ 72 li jinsab bil-ventilator fost l-10 każijiet tal-lum,https://www.tvm.com.mt/mt/news/il-professur-gauci-bid-dettalji-dwar-l-10-kazijiet-tal-coronavirus-tal-lum/,"Wara li fl-aħħar jumejn, f’Malta ġew konfermati ħames każi kuljum, fil-jum tas-Sibt il-każi irduppjaw u f’jum wieħed l-awtoritajiet tas-saħħa kkonfermaw għaxar każi minn kważi ħames mitt swab li saru fit-tliet ċentri tas-swabing. Filwaqt li ħafna mil-każi ġodda huwa fi stat tajjeb ta’ sħaħ mhux l-istess jista’ jingħad għall-anzjan Malti ta’ 72 sena. “L-anzjani huma nies vulnerabbli u allura jekk taqbadhom dan il-virus li huma jispiċċaw jkollhom kumplikazzjonijiet u sfortunatament dan ir-raġel ġralu hekk fejn il-kumplikazzjoni li għandu l-persuna hija ta’ bilateral pneumonia u propju issa qiegħed l-ITU taħt il-kura tal-ispeċjaisti; qiegħed intubat u bil-ventilator.” Is-Supretendent tas-Saħħa Pubblika, il-Professur Charmaine Gauci, żiedet tgħid l-anzjan rriżulta fin-negattiv fl-ewwel test, iżda fit-tieni test instab li għandu l-COVID-19. Qalet li huwa kellu kuntatt ma’ persuna li kienet imsiefra u rriżultat pożittiv għall-corona virus. F’aġġornament dwar l-aħħar każi, il-Professur Gauci qalet li issa hemm tliet persuni fit-Taqsima tal-Kura Intensiva, bir-raġel ta’ 61 u l-mara ta’ sittin sena jinsabu f’qagħda stabbli. Il-Prof. Gauci enfasizzat l-importanza li l-epidemija tinfirerx fuq perjodu akbar ta’ żmien biex is-sistema tas-saħħa tlaħħaq mal-każijiet. Appellat biex membri ta’ familja li jgħixu ma’ qraba vulnerabbli jikkoperaw mal-awtoritajiet. “Aħna qed ninkoraġixxu lil postijiet tax-xogħol li fejn jistgħu joffru teleworking ; jekk għandek sitwazzjonijiet fejn ma jistħgux jagħmlu mod ieħor u jrid bilfors imur għax-xogħol – mhemmx x’tagħmel, ikollu jmur għax-xogħol pero’ fuq il-post tax-xogħol irid ukun hemm il-miżuri ħalli kemm jista’ jkun ikun hemm social distancing – ħalli ma jiltaqx ma’ persuni oħrajn fil-qrib ħafna u fid-dar ukoll iżomm is-social distancing.” Appellat biex meta jkunu fid-dar mal-vulnerabbli ma jieklux flimkien, jużaw kamra tal-banju differenti u ma jorqdux fl-istess kamra jekk ma jkunx hemm ħtiġijiet mediċi. Il-Prof Gauci qalet li l-każi l-ġodda huma ta’ familja Filippina li tgħix f’Malta. It-tliet membri tal-familja kellhom kuntatt ma’ persuna li wasal mill-Filippini u li ser jiġi ttestjat għall-virus. Każ ieħor huwa ta’ Ingliż ta’ 59 sena li wasal mir-Renju Unit u baqa’ fi kwarantina bl-ewwel sintomu kien li ma baqax itiegħem. Malti li jgħix fi Franza u ġie lura fit-13 ta’ Marzu. L-ewwel sintomu t-tiegħu kien li tilef is-sens tax-xamm. Fost il-każi ta’ persuni li ħadu l-infezzjoni lokalment hemm Maltija li taħdem fil-qasam tas-saħħa, bl-awtoritajiet tas-saħħa bdew bil-contact tracing fuq kollegi u qrabatha. Malti, li huwa s-sieħeb ta’ pazjent li rriżulta fil-pożittiv, ukoll qabditu l-COVID-19. U żewġ irġiel Indjani li ttestjaw fil-pożittiv wara li kuntatt li kellhom persuna li laqtet il-virus minn fuq il-post tax-xogħol."
2020-03-28,ARA: Il-Professur Gauci tispjega għalfejn s’issa fiequ żewġ persuni biss mill-COVID-19 f’Malta,https://www.tvm.com.mt/mt/news/ara-il-professur-gauci-tispjega-ghalfejn-sissa-fiequ-zewg-persuni-biss-mill-covid-19-fmalta/,"Fuq il-programm Xarabank ilbieraħ is-Superintendent għas-Saħħa Pubblika, Charmaine Gauci, spjegat għalfejn mill-każijiet ta’ COVID-19 kollha li għandna f’pajjiżna, sa issa għadhom fiequ tnejn biss. Qalet li minkejja li wieħed ikun fi stat ta’ saħħa tajba, ikun għadu lura milli jiġi ddikjarat li fieq kompletament, u li m’għadux infettiv. Segwi l-kummenti tagħha hawn taħt."
2020-03-28,10 każijiet ġodda tal-COVID-19,https://www.tvm.com.mt/mt/news/10-kazijiet-godda-tal-covid-19/,"Id-Deputat Prim Ministru u Ministru għas-Saħħa, Chris Fearne qal li Malta għandha 10 każijiet ġodda tal-COVID-19. Dan ifisser li issa l-pazjenti bil-Covid-19 telgħu għal 149. Huwa qal dan waqt konferenza tal-aħbarijiet f’Għawdex li fiha qed jitħabbru l-preparazzjoni li għaddejjin f’Għawdex minħabba din l-imxija. Intant fin-12:30 is-Supretendent tas-Saħħa, Charmaine Gauci mistennija tindirizza konferenza tal-aħbarijiet. Aktar dettalji fil-ħin li ġej. "
2020-03-28,Fin-12:30 – Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19-3/,"Fin-12:30, is-Supertendent għas-Saħħa Charmaine Gauci se tindirizza konferenza stampa dwar l-aħħar żviluppi tal-Covid-19 f’pajjiżna. B’kollox s’issa ġew irrappurtati 139. Il-konferenza stampa se tixxandar dirett fuq TVM, Radju Malta, tvm.com.mt u l-paġna Facebook ta’ TVM."
2020-03-28,L-O’Levels mhumiex se jsiru – L-A’Levels posposti,https://www.tvm.com.mt/mt/news/l-olevels-u-alevels-mhumiex-se-jsiru/,"L-eżamijiet tas-SEC u tal-MATSEC, din is-sena mhumiex se jsiru. Ħabbar dan il-Ministru għall-Edukazzjoni Owen Bonnici f’konferenza tal-aħbarijiet, waqt li qal li biex tasal għar-riżultat, il-MATSEC se tara l-marki tal-istudenti, il-karti tal-eżamijiet ikkoreġuti, u l-marking schemes li ntużaw. Dan biex is-sistema tkun ‘korretta’ kemm jista’ jkun. Abbażi ta’ dawn, il-MATSEC se joħroġ ċertifikat li juri jekk student li jkun ghadda, jkunx ġab Livell 2 jew jekk ġabx Livell 3. Dan ic-certifikat ser iservi sabiex l-istudenti jkollhom l-opportunità li jidħlu fl-iskejjel post-sekondarji. L-istudenti se jkollhom l-opportunità li jekk iridu joqogħdu għall-eżamijiet tas-SEC fis-sessjoni ta’ Settembru xorta waħda. Fejn jidħlu l-eżamijiet tal-Intermediate u A Levels, dawn mhux se jsiru fis-sessjoni li tibda fit-23 ta’ April u dik is-sessjoni qed tiġi posposta għal Settembru ta’ din is-sena. L-istudenti se jirċievu it-timetable u d-dettalji kollha. Re-sit session se ssir f’Diċembru u se jsiru l-provedimenti kollha biex dawn l-istudenti xorta waħda jingħataw l-opportunità li jibdew l-Università, l-MCAST jew istituzzjonijiet oħra fis-sena akkademika li jmiss. Fejn jidħlu studenti li bħalissa jinsabu għaddejjin bl-istudju tagħhom fl-Università, fl-MCAST jew istituzzjonijiet oħra, se jkun hemm l-arranġamenti neċessarji biex jissoktaw bl-istudji tagħhom. Dwar l-eżamijiet tal-istudenti Universitarji, ir-rettur tal-Università, Prof Alfred Vella qal li l-Università qed tippjana li jsiru b’mod differenti. Qal li dawn se jsiru mid-djar billi jagħmu l-assignments u jibagħtuhom bis-sistema tal-VLE. Qal li f’każ li jkun hemm eżamijiet bbażati fuq prattika, bħal fil-mediċina, hemm minnhom li għadhom għaddejjin fl-isptar u oħrajn ġew posposti għal Settembru. It-tagħlim online ser jibqa’ għaddej u nkomplu nħeġġu lit-tfal biex jissoktaw bit-tagħlim tagħhom. Ara wkoll: Skejjel magħluqa sas-sajf – L-istudenti se jirritornaw fl-iskejjel is-sena skolastika li jmiss "
2020-03-28,Skejjel magħluqa sas-sajf – L-istudenti se jirritornaw fl-iskejjel is-sena skolastika li jmiss,https://www.tvm.com.mt/mt/news/skejjel-maghluqha-sas-sajf-l-istudenti-se-jirritornaw-fl-iskejjel-is-sena-skolastika-li-jmiss/,"F’konferenza tal-aħbarijiet il-Ministru għall-Edukazzjoni Owen Bonnici ħabbar li l-iskejjel issa se jkunu qed jingħalqu għal kollox għal din is-sena skolastika. Dan hekk kif il-Gvern iddeċieda li minħabba l-imxija tal-COVID-19, se jkun qed jagħlaq l-iskejjel sal-aħħar ta’ Ġunju li ġej. Dan ifisser li l-istudenti għandhom tal-inqas sal-bidu tas-sena skolastika ġdida biex jirritornaw fl-iskejjel. Spjega li t-tagħlim onlajn se jissokkta, u meta it-tfal jirritornaw fl-iskejjel f’Settembru li ġej, se jitilgħu awtomatikament fis-sena li jkun imiss, jiġfieri mhumiex se jirrepetu s-sena. Spjega kif fil-każ tal-istudenti tal-Year 6 se tittieħed il-marka tal-assessment, u il-benchmark mhuwiex se jsir. Ara wkoll: L-O’Levels u A’Levels mhumiex se jsiru "
2020-03-28,Ara t-toroq u l-pjazez jiġu ffumigati minħabba l-Coronavirus,https://www.tvm.com.mt/mt/news/ara-t-toroq-u-l-pjazzez-jigu-ffumigati-minhabba-l-coronavirus/,"Fost il-ħafna bidliet li ġab miegħu il-Coronavirus, hija l-iffumigar ta’ għadd kbir ta’ żoni f’Malta u Għawdex. Bosta ritratti qegħdin iduru fuq il-midja soċjali, ta’ persuni mid-Direttorat tat-Tindif mgħottija minn rashom sa’ saqajhom bi lbies protettiv, jiddiżinfettaw u jiffumigaw postijiet bħal bankini u stages tal-linja. Ara l-filmati u r-ritratti hawn taħt."
2020-03-28,COVID-19: Aktar minn 30 avviż legali jew ordni f’inqas minn ġimagħtejn,https://www.tvm.com.mt/mt/news/covid-19-aktar-minn-30-avviz-legali-jew-ordni-finqas-minn-gimaghtejn/,"Il-Ministru għall-Ġustizzja, l-Ugwaljanza u l-Governanza, Edward Zammit Lewis qal li  tul dawn iċ-ċirkostanzi straordinarji li għaddej minnhom pajjiżna minħabba l-virus COVID-19, ġew ippubblikati aktar minn tletin avviż legali jew ordni, biex tkompli tkun protetta l-ħajja tal-Maltin. Waqt żjara fl-Uffiċċju tal-Avukat tal-Istat tenna l-importanza li l-Uffiċċju tal-Avukat tal-Istat jibqa’ jingħata aktar riżorsi u jissaħaħ."
2020-03-28,L-Awtorità tal-Ippjanar b’laqgħat permezz tal-video conferencing,https://www.tvm.com.mt/mt/news/l-awtorita-tal-ippjanar-blaqghat-permezz-tal-video-conferencing/,"L-Awtorità tal-Ippjanar ħadet inizjattiva oħra minħabba ż-żmien li għaddejja minnu Malta tal-COVID-19. Fl-isfond ta’ dawn iċ-ċirkostanzi, l-Awtorità introduċiet protokol ġdid li se jippermetti lill-Bord tal-Ippjanar jew lill-Kummissjonijiet biex jagħmlu laqgħat mal-pubbliku permezz tal-video conferencing. Fi stqarrija, l-Awtorità qalet li daqt se terġa’ tibda l-Bord tal-Ippjanar u l-laqgħat tal-Kummissjonijiet mal-pubbliku permezz tat-teknoloġija. Stqarret li dan se jseħħ wara l-pubblikazzjoni tal-avviż legali li jemenda l-mod ta’ kif għandhom isiru l-laqgħat pubbliċi. Spjegat li l-applikant, il-perit, il-parti interessati reġistrati u l-membri tal-pubbliku, fid-diskrezzjoni tal-President, jitħallew jagħmlu sottomissjonijiet relatati mal-każ li l-bord jew il-kummissjonijiet se jkunu qed jiddiskutu permezz ta’ mezzi elettroniċi. Kull membru tal-pubbliku li jixtieq jieħu sehem fil-laqgħa miżmuma permezz ta’ mezzi elettroniċi, għandu javża lill-Bord jew lill-Kummissjonijiet mill-inqas ġurnata ta’ xogħol qabel id-data tal-laqgħa. Ara wkoll: L-Awtorità tal-Ippjanar testendi l-permessi tal-iżviluppp "
2020-03-28,L-Awtorità tal-Ippjanar testendi l-permessi tal-iżviluppp,https://www.tvm.com.mt/mt/news/l-awtorita-tal-ippjanar-testendi-l-permessi-tal-izviluppp/,"L-Awtorità tal-Ippjanar qed testendi bi tliet snin il-permessi kollha tal-iżviluppp li, sal-lum għadhom validi iżda jiskadu sal-31 ta’ Diċembru, 2022. Fi stqarrija, l-Awtorità qalet fiċ-ċirkostanzi straordinarji li qed jiffaċċja l-pajjiż, hija qed tieħu din il-miżura biex tipprevjeni lil min għandu dawn il-permessi milli la tgħaddi din l-imxija jkollhom jagħmu ħafna xogħol fi żmien qasir. Spjegat li din il-miżura tapplika biss għal permessi li diġà ħarġu u qalet li din se tiżgura li d-drittijiet ta’ dawn il-permessi jkunu salvagwardjati. Stqarret li din l-estensjoni se tgħin biex jiġi evitat tfixkil li jista’ jwassal għal problemi fil-kostruzzjoni."
2020-03-28,Malta Public Transport tħeġġeġ in-nies biex iżommu d-distanza waqt li jistennew il-karozza tal-linja,https://www.tvm.com.mt/mt/news/malta-public-transport-theggeg-in-nies-biex-izommu-d-distanza-waqt-li-jistennew-il-karozza-tal-linja/,"Sabiex tkompli tonqos l-imxija tal-Coronavirus, il-Malta Public Transport qed tħeġġeġ lil dawk in-nies li jużaw is-servizz tal-karozza tal-linja sabiex iżommu distanza bejn persuna u oħra. Fi stqarrija, Malta Public Transport qalet li hemm biżżejjed karozzi tal-linja sabiex jinqeda kulħadd u għalhekk tajjeb li wieħed iżomm id-distanza waqt li jkun qed jistenna l-karozza ġejja. Qalet li fl-aħħar ġimgħat hija bdiet tara kemm qed jintuża t-trasport u liema rotot u żiedet il-vetturi fil-ħin li l-aktar li jkun hemm bżonn sabiex jonqsu n-nies jistennew. Hija appellat għall-koperazzjoni tal-passiġġieri."
2020-03-28,Trump iwiegħed li l-Istati Uniti se tipproduċi ħafna ventilators biex tgħin lill-Istati Uniti u lil pajjiżi oħra,https://www.tvm.com.mt/mt/news/trump-iwieghed-li-l-istati-uniti-se-tipproduci-hafna-ventilators-biex-tghin-lill-istati-uniti-u-lil-pajjizi-ohra/,"Il-President Amerikan Donald Trump qal li l-Istati Uniti se tipproduċi 100,000 ventilators f’100 jum. Trump wiegħed li pajjiżu se jkun qed jipproduċi ħafna ventilators biex jgħin kemm lill-Istati Uniti u wkoll lil pajjiżi oħra. Hu ordna lill-kumpanija General Motors biex tagħmel dawn il-ventilators wara li attakka lill-Kap Eżekutttiv dan din il-kumpanija u qal li l-General Motors kienet qed taħli l-ħin tagħmel affarijiet oħra u issa hemm bżonn li taħdem fuq il-ventilators biex ikunu salvati l-ħajjiet."
2020-03-27,ARA: Grazzi lill-eroj ta’ pajjiżna,https://www.tvm.com.mt/mt/news/ara-grazzi-lill-eroj-ta-pajjizna/,"Fit-toroq tal-ibliet u l-irħula Maltin qed tinstema kelma waħda – ‘Grazzi’. Apprezzament ta’ poplu wieħed maqgħud lejn it-tobba, l-infermiera, il-paramediċi, il-pulizija, is-suldati, il-membri tad-Dipartiment tat-Tindif u tant ħaddiema oħra li qed jagħtu s-sehem imprezzabbli tagħhom waqt il-pandemija tal-Covid-19. Dan huwa l-qofol ta’ produzzjoni awdjo-viżiva li ppublika l-Gvern illejla bħala ringrazzjament lil hekk imsejjħa eroj ta’ pajjiżna. Fl-aħħar ġimgħat il-Gvern kien qed jitlob lin-nies biex jibgħatu messaġġi bil-vuċi jew filmati tagħhom lill-professjonisti li bħalissa qegħdin prattikament iqumu u jorqdu fuq il-post tax-xogħol tagħhom biex jagħtu servizz lin-nazzjon li qed jiffaċċja din l-isfida mondjali. Il-Gvern irċieva mijiet kbar ta’ messaġġi ta’ ringrazzjament u kienu inklużi f’din il-produzzjoni billi ġew proġettati fuq binjiet differenti f’lokalitajiet differenti ta’ pajjiżna. Simbolu tal-apprezzament wiesgħa li l-poplu kollu qed juri lejn is-sagrifiċċji u d-dedikazzjoni ta’ dawn il-ħaddiema fil-ġimgħat li għaddew u dawk li ġejjin. Fost il-messaġġi tan-nies lejn il-ħaddiema kien hemm ‘Qed inżommukom fit-talb tagħna’, ‘Lanqas għandna kliem biex nirringrazzjawkom’ u ‘Inħobbukom’"
2020-03-27,Il-Papa Franġisku jmexxi mument straordinarju ta’ talb mill-Vatikan,https://www.tvm.com.mt/mt/news/il-papa-frangisku-jmexxi-mument-straordinarju-ta-talb-mill-vatikan/,"Illejla l-Papa Franġisku mexxa mument straordinarju ta’ talb mill-Vatikan. Iċ-ċelebrazzjoni inkludiet qari mill-Kelma ta’ Alla, mument ta’ adorazzjoni fil-preżenza tas-Sagrament u fl-aħħar il-Papa ta l-Bakra Urbi et Orbi, lill-belt u lid-dinja. Għalkemm minħabba l-pandemija tal-coronavirus Pjazza San Pietru kienet vojta min-nies, mijiet ta’ eluf ta’ insara ngħaqdu mal-Papa permezz tal-mezzi ta’ komunikazzjoni soċjali; fost il-mezzi f’Malta l-istazzjon TVM2. Għal din l-okkażjoni, inħareġ kurċifiss mirakoluż li jinsab fil-Parroċċa ta’ San Marcello al Corso f’Ruma. Dan il-Kurċifiss inħareġ bosta drabi, fosthom meta l-Italja, fl-1522 kien hemm il-pesta s-sewda u meta dan irritorna lura fil-knisja, il-pesta għebet. Fuq dahar dan il-Kurċifiss, hemm minquxa l-ismijiet tal-Papiet li minn żmien għal żmien irrikorrew għalih; l-aħħar wieħed tal-Papa Ġwanni Pawlu II fil-Ġublew il-Kbir tas-sena 2000. F’kollegament dirett magħna mill-Kurja, l-Arċisqof Charles J. Scicluna, qal li kien mument storiku dak tal-lejla għaliex il-barka Urbi et Orbi normalment tingħata f’żewġ mumenti: fil-Milied u fl-Għid il-Kbir. Minkejja dak kollu li għaddej, deħlin għal żmien partikulari: bħal-lum Ġimgħa t-tifkira tad-Duluri tal-Madonna, u mbagħad tibda l-Ġimgħa Mqaddsa. Se tkun Ġimgħa Mqaddsa differenti ħafna, bl-aħħar direttivi mill-Vatikan saħansitra jgħidu li mhemmx ħtieġa li fil-knejjes jitrama l-Altar tar-Ripożizzjoni. Isma’ x’qal l-Arċisqof Charles Scicluna hawn;  "
2020-03-27,“L-ordnijiet huma Vanġelu f’Singapore”,https://www.tvm.com.mt/mt/news/l-ordnijiet-huma-vangelu-fsingapore/,"Singapore hi magħrufa bħala l-belt tal-multi. Mill-bieraħ, l-awtoritajiet f’Singapore ordnaw li jekk in-nies ma joqogħdux ‘il bogħod minn xulxin, jistgħu jeħlu sa €7,000 f’multa u 6 xhur ħabs. Għar-riċerkatur Malti, Aaron Farrugia, li tela’ Singapore jistudja dwar il-kanċer, is-sigriet tal-pajjiż li rnexxielu jżomm l-għadd tal-imwiet baxx huwa d-dixxiplina taċ-ċittadini tiegħu li jobdu l-ordnijiet tal-awtoritajiet tas-saħħa. F’Singapore s’issa mietu biss żewġ persuni bil-Coronavirus . . . wieħed mill-pajjiżi bl-inqas rata ta’ mwiet. Għar-riċerkatur Malti, Aaron Farrugia, il-mawra tiegħu f’Singapore kellu tkun opportunità biex jkompli jistudja dwar il-kanċer. Iżda wara sena fil-pajjiż qatt ma basar li kellu jiltaqa’ wiċċ imb wiċċ mal-Coronavirus. Singapore kien fost l-ewwel pajjiżi fejn ġew ikkonfermati l-ewwel każijiet ta’ Coronavirus. Għalkemm f’Singapore m’hemmx lockdown obbligatorja, l-awtoritajiet qed jesiġu li n-nies iżommu ‘l bogħod minn xulxin kemm jista’ jkun. F’Singapore jekk tinstab ħati li ma segwejtx din l-ordni, tista’ tehel sa 6 xhur ħabs u multa ta’ €7,000. F’Singapore hemm ikkonfermati 732 każ u mietu żewġ persuni bil-Covid-19. Għal Dr Farrugia baqa’ impressjonat bid-dixxiplina tan-nies f’Singapore. Qal li l-ordnijiet tal-awtoritajiet tas-saħħa huma Vanġelu għaċ-ċittadini. ”Ma tantx jiksru l-liġi. Ħafna dixxiplinati. Jgħidu li Singapore is a Fine City. In-nies imdorrijin li jħarsu l-liġi.” Dr Farrugia qal li kull darba li jidħol fl-appartament fejn jgħix jiċċekkjawlu t-temperatura u fuq il-post tax-xogħol obbligat li jirreġistra t-temperatura tiegħu darbtejn kuljum. ”Fuq il-website tal-Gvern jgħidu kull każ, il-kuntatti tiegħu u l-links u tkun informat tajjeb u tħossok iżjed sikur f’dan is-sens.” Mill-banda l-oħra iżda Dr Farrugia qed iħoss in-nuqqas ta’ familtu. Kien beħsiebu jiġu Malta għal btala iżda kellu jħassar kollox. ”Diffiċli tkun ‘il bogħod mill-familja. Tipprova tibqa’ pożittiv u ma taħsibx fil-ħażin.” Dr Farrugia appella lill-Maltin biex jaħslu jdejhom spiss u jevitaw imissu wiċċhom u għajnejhom.  "
2020-03-27,“Din mhix lockdown” – il-Prim Ministru,https://www.tvm.com.mt/mt/news/xqal-il-pm-dwar-il-mizura-tal-anzjani-li-ma-jistghux-johorgu-ghajr-ghal-htigijiet-medici/,"Il-Prim Ministru, Robert Abela, iddikjara li l-miżuri li se jidħlu fis-seħħ għada għall-anzjani u persuni vulnerabbli mhumiex lockdown. Dr Abela spjega li dawn in-nies għandhom jibqgħu miġbura fi djarhom imma jistgħu joħorġu mir-residenza tagħhom biex jattendu għal xi appuntament mediku, biex jirċievu kura, biex jixtru ikel, mediċinali u affarijiet neċessarji u jattendu għal ħtiġijiet personali li huma urġenti. Intervistat waqt il-bullettin tal-aħbarijiet tat-8pm fuq TVM, Dr Abela qal li dejjem hu rakkomandat li jiġu obduti d-direttivi tad-distanza. Hu tkellem ukoll dwar nies li jgħixu taħt l-istess saqaf ma’ anzjani u nies vulnerabbli u qal li dawn jistgħu jmorru biss ix-xogħol, jagħmlu x-xiri essenzjali, jew biex jattendu appuntamenti mediċi. Ara r-rendikont iddettaljat dwar il-mizuri tal-gvern – Covid-19 li ttieħdu mill Gvern biex titwaqqaf l-imxija tal-virus f’pajjiżna."
2020-03-27,ARA: Qalbhom sewda imma jafu li għall-ġid – anzjani jgħidu tagħhom,https://www.tvm.com.mt/mt/news/ara-qalbhom-sewda-imma-jafu-li-ghall-gid-anzjani-jghidu-taghhom/,"Illum hu l-aħħar jum għal madwar 118-il elf persuna li setgħu joħorġu minn djarhom sakemm mhux għal appuntamenti mediċi. F’dawra ma’ Malta, innutajna ħafna anzjani jagħmlu xirjiet kbar biex jassiguraw li jkollhom ħażna tajba. Kważi kollha fehmu li s-sagrifiċċji li se jkollhom jagħmlu fil-jiem jew ġimgħat li ġejjin huma għall-ġid tagħhom stess. Anzjani f’lokalitajiet differenti esprimew ma’ TVM sens ta’ ansjetà, iżda fl-istess waqt ħafna apprezzament għas-solidarjetà li qegħdin jesperjenzaw. Is-sitwazzjoni ta’ inċertezza u ansjetà qed tqanqal ħafna emozzjonijiet fost kulħadd, speċjalment l-anzjani li l-esperti tas-saħħa qalu li huma f’riskju akbar biex jiehdu l-coronavirus. Waqt li wħud stqarrew li fl-aħħar jiem baqgħu joħorġu xi ftit, kważi kollha għarfu li l-miżuri ristrettivi fuq il-ħruġ huma għall-ġid tagħhom stess. U lejlet li tidħol fis-seħħ l-ordni li l-anzjani ta’ aktar minn 65 sena u persuni oħra vulnerabbli jibqgħu ġewwa, fis-supermarkets inġabru kjuwijiet ta’ nies, ħafna minnhom anzjani, jistennew biex jixtru affarijiet essenzjali. Uħud mill-anzjani qalu li mhux se joqghodu b’idejhom fuq zaqqhom sakemm ikollhom joqgħodu ġewwa. Il-Pjazza ta’ quddiem il-parroċċa ta’ San Pawl fir-Rabat, battala min-nies. Ħemda ukoll fejn ħanut tat-te, li normalment ikollu klijenti fosthom anzjani li jmorru jgħaddu siegħa flimkien. Sibna biss anzjan fil-karozza ipparkjata, ilaqqat l-aħħar ftit mir-rutina tas-soltu. Fi Triq il-Kbira, serbut ta’ nies quddiem żewġ spiżeriji waqt li lkoll żammew id-distanza minn xulxin. Pawlu Buhagiar kuljum mal-erba ta’ filgħodu jisbaħ fil-pjazza ta’ Ħaż Żebbug. Is-sitwazzjoni issa inbidlet. Is-soltu il-pjazza ta’ Ħaż-żebbug tkun miżgħuda b’diversi anzjani li jiġu jqattgħu in-nofstanhar ta’ filgħodu. Illum iżda kemm minħabba l-kundizzjonijiet tat-temp kif ukoll minħabba il-miżuri li ttieħdu mill-awtoritajiet tas-saħħa, tinsab battala għajr għal nies li ġew jagħmlu l-aħħar qadi tagħhom qabel għada jkollhom joqghodu ġewwa. Is-sitwazzjoni f’Raħal Ġdid kiene pjuttost differenti, hawnhekk minkejja l-kundizzjonijiet tat-temp, xorta għadna qed naraw nies barra bank ewlieni fi kju b’inqas minn żewġ metri distanza minn xulxin u nnutajna wkoll bosta anzjani li kienu qed jgħidu kelma ma’ xulxin u anke jippasiġġaw. Kemm f’Raħal Ġdid kif ukoll f’Ħaż-Żebbuġ, ilmaħna Pulizija jagħtu struzzjonijiet lill-persuni miġbura barra l-banek biex iżommu d-distanza. Il-frustrazzjoni u l-ansjetà li ħolqot din is-sitwazzjoni waslet lil ħafna nies ifittux kif jaljenaw ruħhom. Filwaqt li l-ħwienet mhux essenzjali qed isegwu l-istruzzjonijiet u jżommu l-bibien magħluqin, osservajna messaġġi ta’ kuraġġ u apprezzament lejn il-ħaddiema tas-saħħa. Bormla qatt ma rajniha daqshekk kwieta. Għajr ftit ħaddiema li baqgħu għaddejjin bix-xogħol li jżommu spazji pubbliċi fl-aħjar kundizzjoni, fit-toroq u l-wesgħat ma tantx ilmaħna nies. Fl-Isla l-istess sitwazzjoni. Mill-gallarija tagħha fl-ewwel sular, Carmen qaltilna li minn dan l-imrar kollu, mimlija kuraġġ minħabba s-sens kbir ta’ għaqda u solidarjetà fost il-Maltin. Isma’ fis-servizz l-anzjani x’kellhom xi jgħidu dwar din is-sitwazzjoni:"
2020-03-27,"Rekord ta’ mwiet fl-Italja bil-Coronavirus:  fl-aħħar 24 siegħa, mietu 969 persuna",https://www.tvm.com.mt/mt/news/rekord-ta-mwiet-fl-italja-bil-coronavirus-fl-ahhar-24-siegha-mietu-969-persuna/,"Rekord ta’ mwiet fl-Italja bil-Coronavirus. Fl-aħħar 24 siegħa, mietu 969 persuna bil-Covid-19. Din l-ogħla rata ta’ mwiet fid-dinja f’ġurnata waħda. B’kollox, fl-Italja tilfħu ħajjithom 9,134 persuna. Fl-Italja hemm ikkonfermati 86,498 persuna bil-Coronavirus. Dan l-ammont jiżboq l-għadd ta’ infettati fiċ-Ċina minn fejn feġġ il-virus. Komplew jiżdiedu l-imwiet fi Spanja minħabba l-Coronavirus. Bejn ilbieraħ u llum, mietu 769 persuna. L-għadd tal-mejta issa tela’ għal 4,858. Ftit iktar minn 64,000 persuna fi Spanja huma infettati bil-virus. L-ammont ta’ persuni li fiequ mill-Covid-19 huwa ta’ 9,357. L-awtoritajiet tas-saħħa Spanjoli qed jittamaw li l-pajjiż dalwaqt jkun jista’ jgħid li l-agħar għadda meta gradwalment jibdew jonqsu l-imwiet bil-Coronavirus. L-awtoritajiet Spanjoli qalu li r-rata tal-infezzjonijiet stabilizzat ruħha. Il-Prim Ministru tar-Renju Unit, Boris Johnson, ittestja pożittiv għall-Coronavirus. Johnson, li għandu 55 sena, huwa l-ewwel kap ta’ gvern infettat bil-virus. F’filmat fuq Twitter, Johnson spjega li qiegħed f’iżolament f’Downing Street wara li telagħlu d-deni u beda jisgħol. L-assistenti personali tiegħu wkoll qegħdin f’iżolament. ”I’ve taken a test that has come out positive. So, I am working from home. I’m self isolating, and that’s entirely the right thing to do.” Hu appella lin-nies biex jibqgħu d-dar. ”That’s the way we’re going to win. We’re going to beat it, and we are going to beat it together. Stay at home, protect the NHS and save lives.” Il-Ministru tas-Saħħa Ingliż, Matt Hancock, ukoll ittestja pożittiv għall-Coronavirus. Hu qiegħed fi kwarantina u għandu sintomi ħfief tal-Covid-19. L-Istati Uniti, b’85 elf każ, issa għandha l-iżjed ammont ta’ każi kkonfermati tal-Covid-19 fid-dinja. B’hekk l-Istati Uniti qabżet liċ-Ċina, li għandha 81,782 każ u lill-Italja, li wkoll għandha aktar minn tmenin elf każ. L-għadd ta’ mwiet fl-Istati Uniti madankollu huwa ferm anqas meta mqabbel mal-Italja u ċ-Ċina għax s’issa mietu 1,300 persuna. Il-President Donald Trump qed ibassar li l-pajjiż se jerġa’ lura għan-normal malajr. ”I know that we will achieve victory and quickly return to the path of exceptional health, safety and prosperity for all of our citizens.” Intant, riċerkaturi Amerikani qed ibassru li jistgħu jmutu sa 81,000 persuna fl-Amerka bil-Coronavirus. L-imxija tefgħet l-ekonomija Amerikana fi kriżi b’qagħad li qabeż it-tliet miljun u tliet mitt elf ruħ."
2020-03-27,Covid-19: Irtirata d-deċiżjoni tal-għeluq ta’ showrooms li jbigħu vetturi ġodda u użati,https://www.tvm.com.mt/mt/news/covid-19-gheluq-ta-showrooms-li-jbighu-vetturi-godda-u-uzati/, 
2020-03-27,TVM2 illejla jxandar mument straordinarju ta’ talb mill-Papa,https://www.tvm.com.mt/mt/news/tvm2-illejla-jxandar-mument-straordinarju-ta-talb-mill-papa/,"Il-Papa Franġisku llejla ser imexxi mument straordinarju ta’ talb mill-Vatikan, fid-dawl tal-pandemija li ħakmet il-pajjiżi madwar id-dinja. Minn Pjazza San Pietru, mingħajr nies preżenti fil pjazza, ser tiġi pproklamata l-Kelma ta’ Alla, isir mument ta’ adorazzjoni tas-Sagrament Imqaddes, u wara l-Papa ser jagħti l-Barka Urbi et Orbi, bil-possibbiltà li wieħed jirċievi l-indulġenza plenarja. Il-Papa Franġisku qed jistieden lill-Insara kollha jingħaqdu miegħu fit-talb permezz tal-mezzi ta’ komunikazzjoni soċjali. Il-Papa ser iwassal ukoll ir-riflessjonijiet tiegħu wara li tiġi pproklamata l-Kelma ta’ Alla. Fl-Arċidjoċesi ta’ Malta u fid-Djoċesi ta’ Għawdex, fuq talba tal-Isqfijiet, il-knejjes kollha ser idoqqu mota, kwarta qabel it-talb mill-Vatikan, jiġifieri fis-5:45pm, biex isejħu lill-Insara jingħaqdu fit-talb mal-Papa Franġisku. Dan il-mument straordinarju ta’ talb li ser imexxi l-Papa ser jixxandar fis-6.00pm fuq TVM2."
2020-03-27,Il-PN jgħid li eluf jistgħu jimirdu jekk il-pajjiż iħalli l-pandemija tirkbu,https://www.tvm.com.mt/mt/news/il-pn-jghid-li-eluf-jistghu-jimirdu-jekk-il-pajjiz-ihalli-l-pandemija-tirkbu/,"Il-kelliem tal-Partit Nazzjonalista għas-Saħħa, Stephen Spiteri, qal li mijiet, jekk mhux eluf ta’ nies, jistgħu jiġu infettati bil-Coronavirus jekk il-pajjiż iħalli l-pandemija tirkbu. Qal li huwa obbligu tal-Gvern li jantiċipa x’jista’ jinqala u jipprepara għalih sew fis-settur tas-saħħa, billi jassigura li għandu sodod, tagħmir u staff. Dr Spiteri qal li huwa tajjeb li se tiġi protetta l-popolazzjoni vulenerabbli, iżda wissa li l-virus jista’ jinfirex fost eluf oħra li jużaw it-trasport pubbliku u jmorru jaħdmu fil-fabbriki. Il-kelliem għas-saħħa mentali, Mario Galea, appella biex jerġa’ jitwaqqaf il-crisis intervention team u helpline 24 siegħa kuljum, għaliex din il-pandemija qed iżżid il-problemi tas-saħħa mentali, fost oħrajn minħabba s-solitudni u l-ansjetà. Id-deputat Maria Deguara appellat biex il-Gvern jagħmel użu aħjar mit-tobba tal-familja u jagħtihom it-tagħmir meħtieġ. Appellat ukoll għal iffumigar ta’ postijiet pubbliċi u li tiġi introdotta sistema ta’ appuntament kemm fiċ-ċentri tas-saħħa kif ukoll fil-banek biex jiġu evitati l-kjuwijiet."
2020-03-27,Il-Ministru għas-Saħħa Ingliż infettat bil-Coronavirus,https://www.tvm.com.mt/mt/news/il-ministru-ghas-sahha-ingliz-infettat-bil-coronavirus/,"Il-Ministru tas-Saħħa Ingliż, Matt Hancock, ukoll ittestja pożittiv għall-Coronavirus. Hu qiegħed fi kwarantina u għandu sintomi ħfief tal-Covid-19. Ara wkoll: Boris Johnson infettat bil-Coronavirus "
2020-03-27,Jingħalqu l-uffiċini tal-ARMS għall-pubbliku,https://www.tvm.com.mt/mt/news/jinghalqu-l-ufficini-tal-arms-ghall-pubbliku/,"Il-korporazzjoni ARMS ħabbret li qed tagħlaq il-front offices tagħha fi Blata l-Bajda, il-Belt u Għawdex, li fihom tilqa’ lill-klijenti. Fi stqarrija l-ARMS qalet li d-deċiżjoni ttieħdet fl-aħjar interess tal-klijenti u l-impjegati tagħha, li fl-aħħar ġimgħat komplew jaqdu lill-pubbliku. Il-klijenti xorta waħda jistgħu jagħmlu kuntatt mal-ħaddiema tal-ARMS fuq in-numri tat-telefon 8007 2222 mit-Tnejn sal-Ġimgħa bejn it-8:00am u l-4:00pm, inkella fuq l-email [email protected] jew facebook.com/ARMSltdMalta. Barra minn hekk, għadd ta’ servizzi jibqgħu disponibbli fuq is-sit elettroniku arms.com.mt."
2020-03-27,Il-maskri li jilbsu l-professjonisti ma jipproteġuhomx iżda jipproteġu lill-pazjent…,https://www.tvm.com.mt/mt/news/il-maskli-li-jilbsu-l-professjonisti-ma-jipproteguhomx-izda-jipprotegu-lill-pazjent/,"Dr Ing. Marc Anthony Azzopardi, mid-Dipartiment ta’ Inġinerija ta’ Sistemi Elettroniċi, fi stqarrija spjega d-differenza bejn maskla ddiżinjata tapposta biex tnaqqas l-ammont ta’ aerosols (partiċelli tal-ilma) li joħorġu minn ħalq jew imnieħer it-tabib/ infermier. Dr Ing. Azzopardi spjega wkoll li l-maskli li jilbsu t-tobba u infermiera ma jipproteġuhomx mill-pazjent iżda bil-kontra; jipproteġu lill-pazjent mit-tobba u infermiera. Il-materjal li bih hija magħmula l-maskla fih pori ħafna akbar mill-virus innifsu u ħafna drabi din il-maskla ma tkunx issikkata biżżejjed mal-wiċċ. Għalhekk, dawn ma jitqiesux daqshekk effettivi f’dak li għandu x’jaqsam ma’ protezzjoni għal min jilbishom. Biss però meta dawn jintlibsu, tonqos it-tentazzjoni li wieħed imiss wiċċu b’idejh, li jafu jkunu kkontaminati. Dwar ir-respirators, li jaħdmu nb’sistema elettronika, aktar joqgħodu ssikkati mal-wiċċ u joħolqu siġill filwaqt li huma ferm aktar effettivi l-għalkiex jiffiltraw l-iċken partiċella. It-Tbaib Ing Azzopardi qal li dawn dejjem għandhom jintużaw ma’ tagħmir ta’ protezzjoni partikolarment bħal dak li jipproteġi l-għajnejn. Kemm il-maskli kif ukoll ir-respirators jistgħu jiġu kkontaminati wara l-użu u għalhekk qed jingħata parir li dawn jintremew wara l-użu. Ara wkoll: “Ma rridu naraw l-ebda ħaddiem fil-kurituri bil-maskra” – il-Prof Michael Borg "
2020-03-27,Il-lezzjonijiet tas-sewqan sospiżi kollha minn għada,https://www.tvm.com.mt/mt/news/il-lezzjonijiet-tas-sewqan-sospizi-kollha-minn-ghada/,"Minn għada s-Sibt 28 ta’ Marzu, il-lezzjonijiet tas-sewqan huma kollha sospiżi. Dan ħabbritu Transport Malta fi stqarrija, fejn qalet li qed tieħu din il-miżura biex kemm jista’ jkun tnaqqas l-imxija tal-Covid-19. Żiedet li dawn il-miżuri qed jittieħdu wara diskussjonijiet mal-Awtoritajiet tas-Saħħa u ser jibqgħu japplikaw sakemm ikun hemm avviż ieħor minn Transport Malta."
2020-03-27,Uffiċjali tad-Dwana bl-awtorità li jispezzjonaw l-istabbilimenti u ħwienet,https://www.tvm.com.mt/mt/news/ufficjali-tad-dwana-bl-awtorita-li-jispezzjonaw-l-istabbilimenti-u-hwienet/,"Minn għada, 28 ta’ Marzu, uffiċjali tad-Dwana se jkunu qed jispezzjonaw u jagħlqu stabbilimenti f’Ħal Kirkop, fl-Imqabba , il-Qrendi, Ħal Safi u ż-Żurrieq li jinsabu miftuħin kontra l-liġi. Dan qed isir skont l-Avviż Legali  76 tal-2020 fejn stabbilimenti bħal barijiet, ristoranti u gyms ma jisgħux jibqgħu jiftħu  biex titwaqqaf l-imxija tal-Covid-19. L-uffiċjali tad-Dwana se jkunu qed jingħaqdu mal-pulizija u l-uffiċjali tal-Ambjent u s-Saħħa f’dan ix-xogħol."
2020-03-27,Se jiġu evalwati dawk l-anzjani li jeżiġu li jibqgħu joħorġu,https://www.tvm.com.mt/mt/news/se-jigu-evalwati-dawk-l-anzjani-li-jezigu-li-jibqghu-johorgu/,"Anzjani li jeżiġu li jibqgħu joħorġu, bħall-bdiewa se jiġu evalwati qabel ma jingħataw eżenzjoni. Din se ssir b’sistema ġdida li se titħabbar fil-ħin li ġej fejn dawn it-talbiet se jiġu evalwati biex jiġi deċiż jingħatawx jew le l-eżenzjoni. Dan ħabbritu l-Professur Charmaine Gauci waqt konferenza stampa dwar il-Covid-19 fejn kompliet tagħti aktar informazzjoni dwar il-miżuri li se jidħlu fis-seħħ għada fuq l-anzjani."
2020-03-27,Carers għandhom ikollhom kuntatt mill-inqas ma’ persuni differenti,https://www.tvm.com.mt/mt/news/carers-ghandhom-ikollhom-kuntatt-mill-inqas-ma-persuni-differenti/,"Waqt konferenza stampa dwar il-Covid-19, is-Supertendent għas-Saħħa, Charmaine Gauci tkellmet dwar is-sitwazzjoni tal-carers. Hija qalet li kemm jista’ jkun carers għandhom ikollhom kuntatt mill-inqas ma’ persuni differenti. Dan qed jintalab biex tiġi ikkontrollata l-imxija tal-Covid-19 u biex jiġu mħarsa persuni vulnerabbli."
2020-03-27,AĠĠORNAT: Min jgħix ma’ persuni vulnerabbli mhux intitolat għal-leave ta’ kwarantina,https://www.tvm.com.mt/mt/news/min-jghix-ma-persuni-vulnerabbli-kemm-jista-jkun-ma-johrogx-mid-dar/,"Idealment persuni li jgħixu ma’ nies vulnerabbli għandhom jiżolaw ruħhom ukoll u ma joħorġux mid-dar. Dan qalitu il-Professur Charmaine Gauci waqt konferenza stampa llum dwar il-Covid-19. Iċċarat li dawn il-persuni li jgħixu ma’ anzjani ta’ iktar minn 65 sena jew ma’ persuni vulnerabbli, mhumiex intitolati għal-leave ta’ kwarantina. Jekk ma hemm l-ebda flessibbiltà li l-persuna taħdem mid-dar u/jew ikollha għajnuna għax-xiri tal-ikel u mediċini minn terzi persuni, dawn il-persuni jistgħu joħorġu għax-xogħol u biex jixtru. Id-dettalji ta’ persuni anzjani li jeħtieġu li jibqgħu joħorġu, bħall-bdiewa, biex jingħataw eżenzjoni, se jiġu evalwati minn fuq sistema li se titħabbar fil-ħin li ġej."
2020-03-27,Pazjent bil-Covid-19 tilef is-sensi tax-xamm u tat-togħma,https://www.tvm.com.mt/mt/news/pazjent-indjan-tilef-is-sensi-tax-xamm-u-tat-toghma/,Il-Professur Charmaine Gauci qalet li pazjent mill-5 li nstabu pożittivi għall-Covid-19 tilef is-sens tax-xamm u tat-togħma. Persuna ta’ nazzjonalità Indjana fost is-sintomi komuni tal-coronavirus tilef ukoll is-sens tax-xamm u tat-togħma. Dawn huma żewġ sintomi li jistgħu jimmanifestaw ruħhom f’persuni li jispiċċaw infettati bil-Covid-19. Illum ġew ġikkonfermati 5 każijiet ġodda ta’ persuni infettati bil-coronavirus. B’kollox l-ammont ta’ persuni bil-coronavirus tela’ għal 139.
2020-03-27,AĠĠORNAT: 5 każijiet ġodda bil-Covid-19,https://www.tvm.com.mt/mt/news/5-kazijiet-godda-bil-covid-19/,"5 każijiet ġodda bil-Covid-19 ġew ikkonfermati mis-Supertendent għas-Saħħa Pubblika, il-Professur Charmaine Gauci, waqt konferenza stampa llum. B’dawn il-każijiet ġodda, l-ammont totali ta’ infettati issa tela’ għal 139. Is-Supretendent tas-Saħħa Pubblika wissiet li n-numru żgħir ta’ każi ta’ Covid-19, li kienu kkonfermati fl-aħħar jumejn, mhumiex jagħtu l-istampa kollha tas-sitwazzjoni tal-pandemija. Intqal li lbieraħ saru 432 swabs, li minnhom instabu dawn il-5 każijiet ġodda. B’kollox s’issa saru 4,462 swab. Il-maġġoranza jinsabu f’kundizzjoni tajba ta’ saħħa. Minn tnejn li kienu fl-ITU, waħda minnhom se tinħareġ għax qalbet għall-aħjar, u minflokha se tiddaħal persuna ta’ 60 sena, li tinsab f’qagħda stabbli. Mill-ammont totali ta’ nies infettati, intqal li 32 qed jinżamu f’Mater Dei u fil-faċilità privata, waqt li l-kumplament jinsabu fid-dar tagħhom. Mill-każijiet il-ġodda, hemm Malti ta’ 23 sena li kien jgħix l-Ingilterra u ġie lura Malta l-ġimgħa l-oħra. Huwa beda bis-sintomi fit-18 ta’ Marzu, u peress li kellu sintomi l-għada li wasal minn barra, sar contact tracing tan-nies li kienu fuq l-istess ajruplan. Prof Gauci qalet li l-iktar importanti huma l-passiġġiera li kienu fiż-żewġ fillieri  ta’ warajh u t-tnejn ta’ quddiemu, imma l-awtoritajiet xorta waħda se jinfurmaw lil kulħadd. Żiedet li dan kien baqa’ kwarantina, u miegħu kien hemm jgħixu biss żewġt iqraba. Ittestja wkoll pożittiv Malti ieħor ta’ 23 sena li jaħdem miegħu, li nqabad bil-contact tracing. Żewġ kollegi tiegħu wkoll qed isir monitoraġġ tagħhom. Każ ieħor huwa ta’ Malti 32 sena,li nqabad mill-iscreening fl-isptar, li qed isir fuq nies li jidħlu f’Mater Dei. Dan huwa każ ta’ trażmissjoni lokali u mhux relatat ma’ safar, għaliex dan ir-raġel ma sifirx u ma kellux kuntatt ma’ nies li siefru. Ir-raba’ każ huwa ta’ Indjan ta’ 30 sena li jgħix Mata, u li jaħdem fil-qasam tas-saħħa. Dan kien f’kuntatt ma’ persuna li diġà rriżultat pożittiva għall-virus. L-aħħar każ ikkonfermat illum huwa ta’ raġel ta’ 23 sena mill-Gambja, li ilu jgħix Malta 8 xhur. Dan jgħix ma’ persuna oħra, u ma marx għax-xogħol, għalhekk huwa każ ta’ trażmissjoni lokali iżda mhux minn fuq il-post tax-xogħol. Segwi l-konferenza sħiħa hawn: Ara wkoll: Min jgħix ma’ persuni vulnerabbli kemm jista’ jkun ma joħroġx mid-dar Se jiġu evalwati dawk l-anzjani li jeżiġu li jibqgħu joħorġu Pazjent bil-Covid-19 tilef is-sensi tax-xamm u tat-togħma Carers għandhom ikollhom kuntatt mill-inqas ma’ persuni differenti    "
2020-03-27,Boris Johnson infettat bil-Coronavirus,https://www.tvm.com.mt/mt/news/boris-johnson-infettat-bil-coronavirus/,"Il-Prim Ministru Ingliż, Boris Johnson jinsab infettat bil-Coronavirus. L-aħbar tħabbret ftit tal-ħin ilu mill-midja Ingliża. Wara li sarulu t-testijiet, il-PM Ingliż irriżulta pożittiv għall-virus. S’issa s-sintomi li għandu huma ħfief u jinsab f’iżolament biex ma jkomplix ixerred il-virus."
2020-03-27,“Ma rridu naraw l-ebda ħaddiem fil-kurituri bil-maskra” – il-Prof Michael Borg,https://www.tvm.com.mt/mt/news/ma-rridu-naraw-l-ebda-haddiem-fil-kurituri-bil-maskra-il-prof-michael-borg/,"Il-Professur Michael Borg, f’konferenza stampa minn Mater Dei wieġeb l-aktar żewġ mistoqsijiet komuni dwar il-Covid-19. Huwa spjega dwar l-importanza li l-maskri jintlibsu minn dawk li jaħdmu mill-qrib mal-pazjenti infettati bil-Covid-19. Isma’ l-konferenza stampa kollha hawn:"
2020-03-27,ARA: Pulizija jferraq in-nies f’Ħaż-Żebbuġ minħabba tixrid tal-Covid-19,https://www.tvm.com.mt/mt/news/ara-pulizija-jferraq-in-nies-fin-naxxar-minhabba-tixrid-tal-covid-19/,"Uffiċjal tal-Pulizija qed iferraq lin-nies f’Ħaż-Żebbuġ li qed jinġemgħu fi gżuż quddiem il-fergħa tal-bank tal-BOV. Hekk kif daħlet fis-seħħ il-liġi lbieraħ, li mhux permessibbli li aktar minn 5 min-nies joqgħodu fil-viċinanzi ta’ xulxin, il-Pulizija issa se jkunu qed iduru l-irħula u bliet Maltin u Għawdxin biex iferrqu lin-nies. Min għandu bżonn juża’ s-servizz tal-bank, il-kju tan-nies qed tinqasam fi 3 biex tiġi mħarsa l-liġi tal-Pulizija li daħlet fis-seħħ ilbieraħ. Illum, bosta ħarġu jagħmlu l-aħħar ħtiġijiet tagħhom hekk kif minn għada, kull min ibati minn kundizzjonijiet u l-anzjani kollha ‘l fuq minn 65 sena ma jistgħux joħorġu aktar minn darhom b’ordni tal-gvern.      "
2020-03-27,ARA: Il-PM jitkellem mat-tfal fuq il-Covid-19,https://www.tvm.com.mt/mt/news/dalwaqt-il-pm-jitkellem-mat-tfal-fuq-il-covid-19/,"Il-Prim Ministru Robert Abela dalgħodu tkellem ma’ grupp ta’ tfal b’mod virtwali. Bħall-adulti, fl-aħħar jiem it-tfal ukoll sabu ruħhom jgħixu f’dinja mibdula minn lejl għan-nhar, fejn fost oħrajn kellhom jinfirdu minn sħabhom tal-iskola u jingħalqu ġewwa. Din is-sitwazzjoni mhix waħda faċli għalihom, iktar u iktar meta forsi ma jifhmux eżattament x’qed jiġri. Għalhekk, minflok il-mistoqsijiet tal-ġurnalisti, illum Dr Abela wieġeb il-mistoqsijiet tat-tfal b’rabta ma’ din il-pandemija u kif qed tolqot lil Malta. Il-konverżazzjoni ixxandret b’mod dirett fuq Facebook, u tista’ ssegwiha hawn:"
2020-03-27,Tnedija ta’ Helpline ġdid kontra s-solitudni – 1772,https://www.tvm.com.mt/mt/news/tnedija-ta-helpline-gdid-kontra-s-solitudni-1772/,"Tnieda servizz ġdid fejn dawk il-persuni li qed jesperjenzaw is-solitudni, speċjalment f’dan il-perjodu diffiċli, jistgħu jitkellmu permezz tat-telefon fuq 1772. Dan is-servizz offrut 24 siegħa kuljum qed isir bis-saħħa ta’ professjonisti f’dan il-qasam, li parti mix-xogħol tagħhom ser ikunu qed joffru l-ħin tagħhom għal dawk li qed iħossuhom waħedhom."
2020-03-27,Fin-12:30 – Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19-2/,"Fin-12:30, is-Supertendent għas-Saħħa Charmaine Gauci se tindirizza konferenza stampa dwar l-aħħar żviluppi tal-Covid-19 f’pajjiżna. B’kollox s’issa ġew irrappurtati 134. Il-konferenza stampa se tixxandar dirett fuq TVM, Radju Malta, tvm.com.mt u il-paġna Facebook ta’ TVM"
2020-03-27,Il-Coronavirus qed jinxtered b’mod mgħaġġel anke fin-Nofsinhar tal-Italja,https://www.tvm.com.mt/mt/news/il-coronavirus-qed-jinxtered-bmod-mghaggel-anke-fin-nofsinhar-tal-italja/,"L-imxija tal-coronavirus fl-Italja issa qabdet pass mgħaġġel anke fin-Nofsinhar tal-Italja hekk kif l-affari xejn mhu tidher tajjeb għar-reġjuni ta’ Campania, Napli u Lazio. In-Nofsinhar tal-Italja hija ħafna inqas ippreparata mit-Tramuntana tal-Italja hekk kif is-sistema tas-saħħa tinsab ħafna inqas armata mir-Reġjuni fin-naħa ta’ fuq tal-pajjiż, li huma ħafna aktar għonja. S’issa fl-Italja mietu 8,215 b’80,539 każijiet ta’ infettati rrapportati. L-Italja tibqa’ l-aktar pajjiż Ewropew miltuq mill-Covid-19 u s’issa f’Campania mietu 74 mentri f’Lazio tilfu ħajjoithom 95 persuna. Il-president tar-reġjun ta’ Campania, f’ittra indirizzata lill-Prim Ministru Giuseppe Conte, qal li mhemmx biżżejjed ventilators u tagħmir mediku għall-pazjenti li jimirdu bil-Covid-19. L-Italja mistennija tintlaqat minn riċessjoni qawwija bil-Prim Ministru Conte jgħid li l-pajjiż se jkollu jieħu miżuri straordinarji."
2020-03-27,Il-Parlament Ewropew japprova proposti għal għajnuna lill-pajjiżi milquta mill-Covid-19,https://www.tvm.com.mt/mt/news/il-parlament-ewropew-japprova-proposti-ghal-ghajnuna-lill-pajjizi-milquta-mill-covid-19/,"Il-Parlament Ewropew approva tliet proposti meqjusa urġenti għal għajnuna finanzjarja lill-pajjiżi l-iktar milquta mill-Covid-19. L-ewwel proposta approvata hija dik tal-għotja ta’ €37 biljun minn fondi Ewropej għal sistemi tas-saħħa, negozji żgħar, swieq tax-xogħol u setturi vulnerabbli fl-ekonomiji tal-istati membri. Din il-proposta għaddiet b’683 vot favur, wieħed kontra u 4 astensjonijiet. Ġiet approvata wkoll l-estensjoni tal-Fond ta’ Solidarjetà tal-Unjoni Ewropea biex ikopri emerġenzi tas-saħħa pubblika, bl-ammont ta’ fondi disponibbli għall-istati membri fl-2020 huwa ta’ €800 miljun.  Il-proposta ġiet approvata b’671 favur, 3 kontra u 14-il astensjoni. It-tielet proposta approvata hija s-sospensjoni tar-regoli tal-Unjoni Ewropea dwar it-titjiriet, fejn il-linji tal-ajru b’hekk ma jkunux obbligati jużaw it-tluq u l-inżul skedat, anki b’ajruplan vojt, biex ma jitilfux posthom fl-istaġun li jmiss. Din is-sospenzjoni, li tibda tgħodd min-nhar il-Ħadd sal-24 t’Ottubru, għaddiet b’686 vot favur u żewġ astensjonijiet."
2020-03-27,“Wasal il-mument li l-anzjani jibqgħu ġewwa”,https://www.tvm.com.mt/mt/news/wasal-il-mument-li-l-anzjani-jibqghu-gewwa/,"Intervistat waqt il-bulettin tal-aħbarijiet ta’ TVM, il-Kap Eżekuttiv għall-Istandards tal-Ħarsien Soċjali, Matthew Vella, qal li wasal il-mument li l-anzjani jibqgħu ġewwa. Sostna li dan m’għandux ifisser iżolament, u appella biex ikollna komunità b’saħħitha li tipprattika s-solidarjetà, speċjalment mal-anzjani viċin kull wieħed u waħda minna. Qal li n-nuqqas ta’ viżitaturi fid-djar tal-anzjani kien effettiv biex inaqqas it-tixrid tal-Covid-19, u fil-fatt għad m hemmx każijiet ikkonfermati ta’ anzjani li jgħixu f’dawn ir-residenzi. Spjega li kienet miżura iebsa li sabet reżistenza, iżda ġie introdott il-video conferencing biex ir-residenti anzjani jkunu jistgħu jżommu kuntatt mal-qraba tagħhom xorta waħda."
2020-03-27,Kif affettwat lill-bdiewa Maltin il-COVID-19?,https://www.tvm.com.mt/mt/news/kif-affettwat-lill-bdiewa-maltin-il-covid-19/,"Is-sitwazzjoni preżenti affettwat ukoll il-bdiewa li minkejja li l-Maltin qed joqogħdu aktar id-dar u possibilment qed jieklu aktar, il-bejgħ tal-ħaxix lokali jidher li naqas għalkemm xi bdiewa jidher li qed iwasslu x-xirjiet agrikoli sa wara bieb il-klijenti. Fil-Pitkalija Ta’ Qali, ħafna mill-biegħa li ġabu l-bdiewa din il-ġimgħa speċjalment it-tadam, il-kaboċċi u l-ħjar baqgħet fil-maħżen għaliex skont il-bdiewa u pitkala li tkellmu magħna, bl-għeluq tal-lukanda u r-risoranti, il-bejgħ naqas drastikament. Frankie Micallef, pitkal qal “iktar ma jgħaddi ż-żmien iktar qed inħossuha għax qed jibqgħalna xogħol hawnhekk u l-bdiewa qed ibatu ħafna, pereżempju l-frawli mar lura ħafna, in-nies qed jixtru l-essenzjal”. Uħud mill-bdiewa qed ibigħu diretament lill-konsumaturi.  “Hawn min qed iżid fix-xogħol qed ibigħu ħafna bl-ordnijiet ix-xerejja qed imorru fid-djar tan-nies u jagħmulhom ix-xirjiet”. Intant fil-Pitkalija ddaħlu miżuri ġodda fosthom fil-ħinijiet tad-dħul tal-bdiewa u tax-xerrejja. Il-Kap Eżekuttiv tal-Pitkalija, Marc Vella Bonnici qal li sar fl-interess tas-saħħa ta’ kulħadd. “Aħna rajna kif innaqsu n-nies f’ħin wieħed ġewwa l-Pitkalija, kif innaqsu n-nies li jkunu qed jixtru, rajna li l-istakeholders kollha involuti fil-proċess minn x’ħin jasal il-prodott fil-Pitkalija sakemm jasal għand nies id-dar jinqasam kemm jista’ jiġifieri jkun tant li bdiewa qed jidħlu għalihom, ix-xerrejja għalihom, u ppruvajna ndaħħlu iktar ordni ” Is-Sur Vella Bonnici appella għall-koperazzjoni tal-bdiewa u x-xerrejja, filwaqt li ħeġġeġ lill-konsumaturi biex jagħżlu l-prodotti agrikoli Maltin. “Ejja nagħmlu mezz biex nixtru l-prodotti Maltin, dawn in-nies qed jagħmlu sagrfiċċji kbar ħafna biex jassiguraw li l-prodott tagħhom hu tal-aqwa kwalità fosthom jiġu fis-sagħtejn ta’ filgħodu, biex idaħħlu l-prodotti, ejja nagħmlu biċċa tagħna u ngħinu bdiewa u nixtru mingħand hawkers u nsaqsu għall-prodott Malti.” F’Malta, hu stmat li hawn ftit aktar minn elf bidwi full-time u ħafna oħrajn part-time li huma kontributuri importanti ħafna fil-katina tal-ikel li nieklu kuljum."
2020-03-26,“Il-belt li ma torqodx hija ‘ghost town’ bħalissa” – Malti jgħix New York,https://www.tvm.com.mt/mt/news/new-york-li-hija-famuza-bhala-the-city-that-never-sleeps-prattikament-its-a-ghost-town-bhalissa-malti-jghix-new-york/,"Fl-Istati Uniti, ikomplu jiżdiedu l-morda hekk kif illum mietu 73 persuna. TVM tkellem ma’ Dr Kevin Attard li ilu kważi sena jgħix New York u qal li hi sitwazzjoni tad-dwejjaq li tara lil din il-belt totalment nieqsa min-nies u l-ħajja. It-total ta’ każijiet fl-Istati Uniti issa qabeż il-75,000 persuna u fl-aħħar 24 siegħa mietu 73 persuna. New York hija waħda mill-iżjed ibliet milquta mill-coronavirus. TVM tkellem ma’ Dr Kevin Attard li ilu jgħix New York għal kważi sena. Qal li ma jistax jemmen li jara din il-belt issoltu mimlija ħajja u vibranti tant kwieta issa. “New York li hija famuża The City that never sleeps, prattikament it’s a ghost town bħalissa. Mhix  sitwazzjoni feliċi minħabba l-fatt li d-densità tal-popolazzjoni hawnhekk hija kbira, biss biss bħalissa qegħdin kważi 40,000 każ diġà u 20,000 minnhom f’New York City. Hija stressanti minħabba l-fatt li anke l-isptarijiet u l-mediċi qed ikollhom problema biex ilaħħqu ma’ din li jgġidulha l-curve li tafu sew Malta x’inhu jiġri u kemm jista’ jkun qed ifittxu s-soluzzjonijiet fil-fatt qed jiftħu 5 sptarijiet ġodda ta’ elf sodda l-waħda biex jippruvaw jimmitigaw is-sitwazzjoni.” Minkejja li fi New York m’hemmx lockdown, l-awtoritajiet taw struzzjonijiet biex kemm jista’ jkun in-nies jibqgħu ġewwa u jżommu d-distanza minn xulxin. “Kif tista’ timmaġina speċjalment f’Manhattan l-appartamenti mhumiex kbar speċi kulħadd magħluqa ġewwa kemm jista’ jkun nosservaw is-social distance u trid tgħix f’konfini limitati. Fejn qabel hawnhekk New York kollha ħajja u l-ħajja ġġibha bmin-nies jiġifieri dak li tagħmel id-differenza. Dik hija impatt kbir għax jaqnbdek dispjaċir li tara Times Square, tara Central Park prattikament vojta.” B’iżjed minn sebgħin elf persuna infettata, l-Istati Uniti issa għandha t-tielet l-akbar għadd ta’ każi, bi New York l-agħar milquta."
2020-03-26,"“Jekk il-kuntratt ma jkollux klawsola dwar il-Force Majeure, il-kirja ma tiqafx awtomatikament”",https://www.tvm.com.mt/mt/news/sakemm-mhemmx-il-force-majure-l-hlas-tal-kirja-ma-jistax-jieqaf-awtomatikament/,"Fost diversi rapporti li sidien ta’ propjetajiet residenzjali u kummerċjali qegħdin inaqqsu l-kirjiet minħabba l-għafsa tal-coronavirus, jidher li m’hemmx ċarezza legali jekk f’sitwazzjoni bħal din magħrufa bħala Force Majeure li minħabba fiha bosta ħwienet ġew ordnati jagħlqu jiskattax awtomatikament id-dritt tal-inkwelin li ma jħallasx il-kirja lis-sid. TVM staqsa għall-opinjoni legali tal-avukat Hugh Peralta. L-avukat Hugh Peralta spjega li sakemm fil-kuntratt tal-kirja ma jkunx speċifikat il-prinċipju tal-Force Majeure, il-ħlas tal-kirja ma jistax jieqaf awtomatikament. Spjega li ċ-ċirkustanzi straordinarja ta’ issa u f’każ li tqum kwistjoni bejn il-kerrej u s-sid tal-propjetà, jkollha tkun il-qorti li tapplika l-providimenti tal-liġi jew prinċipji legali ġenerali. “Ma nafx bl-ebda deċiżjonijiet tal-Qrati f’ċirkostanzi bħal dawk preżenti. Il-liġi u lanqas u mhu se ssib ir-risposta fil-liġi miktuba. Trid tmur ftit fl-antik fi żmien ir-Rumani u prinċipju legali tagħhom, li jgħid illi meta jkun hemm inċident bħal dan issofrih is-sid il-proprjetaru tal-oġġett jew il-persuni li tkun ġarbet dak it-tiġrif. Dan jgħidulu casus sentit dominus. Dr Peralta qal li jekk tqum din il-kwistjoni fil-qrati jistgħu jsiru bosta argument bejn il-partijiet,kif spjega wkoll il-Prim Ministru Robert Abela aktar kmieni dil-ġimgħa. “Hemm min qed jagħmel l-argument li din hi Force Majeure allura ġaladarba l-post ġie magħluq mill-Gvern il-kirja mhux dovuta dak hu argument legali mhux se nesprimi l-opinjoni tiegħi hemm opinjonijiet differenti.” Fl-aħħar mill-aħħar tkun il-qorti li wara eżami bir-reqqa tal-fatti tiddeċiedi jekk il-katina tal-isfortuna tibqax sejra ukoll fuq il-propjetarju tal-fond la darba ċ-ċirkustanzi straordinarji ġabu lill-kerrej bla mezz biex iħallas lis-sid."
2020-03-26,Imniedi kont bankarju b’għajnuna għall-poplu Taljan,https://www.tvm.com.mt/mt/news/imniedi-kont-bankarju-bghajnuna-ghall-poplu-taljan/,"Id-Dipartiment tal-Protezzjoni Ċivili tal-Italja fetaħ kont bankarju, li fih jistgħu jiġu depożitati flus b’riżq l-istat t’emerġenza li tinsab fih bħalissa l-Italja. Id-dettalji huma dawn: Accountholder: Pres. Cons. Min. Dip. Prot. Civ IBAN: IT84 Z030 6905 0201 0000 0066 387 BIC: BCITITMM F’dan il-kont jistgħu jintbgħatu flus minn madwar id-dinja."
2020-03-26,Nofs miljun persuna infettati bil-coronavirus madwar id-dinja,https://www.tvm.com.mt/mt/news/nofs-miljun-persuna-infettati-bil-coronavirus-madwar-id-dinja/,"L-infettati bil-coronavirus madwar id-dinja qabżu n-nofs miljun u l-mejta qabżu t-23,000. Aktar minn 120,000 fiequ minn dan il-virus. Fl-Italja li hu l-aktar pajjiż milqut mill-COVID-19 illum mietu 662 persuna, filwaqt li ġew ikkonfermati 6,153 każ ġdid. Fi Spanja, tkompli r-rata għolja ta’ mwiet b’498 vittma oħra, għalkemm inqas mis-738 persuna li mietu fil-ġurnata ta’ qabel. B’hekk issa l-imwiet fi Spanja telgħu għal 4,089. Ir-Re Felipe ta’ Spanja żar ċ-ċentru tal-konferenzi barra Madrid li nbidel fi sptar. Dan l-isptar fih iżjed minn 5,500 sodda u taqsima tal-kura intensiva. Fil-Ġermanja ġew rappurtati 23 mewt oħra bit-total tal-każijiet issa tela’ għal iżjed minn 3,200. Fiċ-Ċina, kienu rappurtati 67 każ ġdid tal-coronavirus b’6 imwiet ġodda. Il-Miżuri tal-coronavirus ħolqu iżjed tgerfix f’raħal fil-fruntiera bejn l-Olanda u l-Belġju fejn naħa ta’ triq taqa’ taħt l-Olanda u naħa oħra mal-Belġju. Minħabba li l-Belġju ħabbar regoli iżjed stretti ta’ lockdown, waqt li l-Olandiżi qed jitħallew jixtru u jkomplu b’ħajjithom, dan ħoloq tfixkil f’dan ir-raħal. Belġjan qal li ma jistax jaqsam it-triq u jixtri mill-ħwienet minħabba li hu Belġjan."
2020-03-26,Persuni vulnerabbli u li jgħixu magħhom mitluba jibqgħu d-dar,https://www.tvm.com.mt/mt/news/lockdown-ghall-iktar-persuni-vulnerabbli-fis-socjeta-jammontaw-ghal-118000-persuna/,"Min nhar is-Sibt illi ġej persuni vulnerabbli, anzjani ‘l fuq mill-65 sena, flimkien ma’ dawk li jgħixu magħhom huma ordnati ma joħorġux mid-dar għall-protezzjoni tagħhom stess. F’konferenza tal-aħbarijiet, id-Deputat Prim Ministru u Ministru tas-Saħħa Chris Fearne stqarr li din il-miżura qed issir fuq il-bażi tal-evidenza xjentifika tar-rata tal-infezzjonijiet u l-mudelli matematiċi ta’ kif qed tinfirex l-epidemija, b’nofs il-każ issa huma tifrix tal-virus fil-komunità. Huwa qal li l-miżuri l-ħodda ser ikunu affettwati 118,000 persuna u l-individwi taħt il-65 sena li għandhom kundizzjoni medika ser jiġu infurmati individwalment b’ittra mit-tabib ewlieni tal-Gvern. Dr Fearne qal li dan jgħodd ukoll għal qraba li jgħixu magħhom. “Hemm żewġ kategoriji dawk li diġà jgħixu magħhom jiġifieri jekk inti, tgħix ma’ persuna vulnerabbli għandek żewġ options jew illi mil-lum sas-Sibt issib residenza alternattiva sabiex tkun tista’ toħroġ u tidħol jew jekk inti se tkun qed tgħix fl-istess dar ma persuni vulnerabbli trid tibqa’ magħha iva”. Il-Ministru Fearne qal li persuni oħra li jmorru kuljum biex jieħdu ħsieb persuna vulnerabbli għandhom ukoll isegwu l-istess ordni. Fost il-persuni li ma jistgħux joħorġu mid-dar hemm persuni b’mard kroniku fosthom li jbatu bid-dijabete u jinsabu fuq l-insulina, dawk li kienu fuq il-kimoterapija fl-aħħar sitt xhur, persuni li kellhom xi tip ta’ trapjant, nisa tqal, pazjenti bl-HIV u dawk li jieħdu steroids orali, pazjenti tal-heart failure clinic, persuni fuq dialysis, dawk li għandhom mard respiratorju u li fl-aħħar sena daħlu għall-kura fl-Isptar u persuni li kellhom bżonn intervent kirurġiku fl-aħħar sitt xhur. Dr Fearne qal li dawn jistgħu joħorġu biss għal appuntamenti mediċi. Madankollu qal li m’hemmx penali għal min jikser din l-ordni li insista li qed prinċipalment fl-interess tagħhom stess. Il-Ministru Fearne qal li ħaddiema li jgħixu ma’ dawn il-persuni u jridu jibqgħu magħhom ser jingħata l-leave tal-kwarantina. Mistoqsi minn Television Malta jekk dan hux se jtellef is-settur tal-agrikoltura f’Malta fejn hemm jaħdmu bosta anzjani, Dr Fearne m’eskludiex li ċertu setturi jiġu eżenti mil-lockdown. “Jista’ jkun li jkun hemm xi sezzjonijiet inti semmgħejt eżempju wieħed, izda hemm oħrajn li s-Supretedent tas-Saħħa pubblika tkun tista’ toħroġ eżenzjoni individwali jew b’kategorija sħiħa”. Dr Fearne ħabbar ukoll li s-Supredendent tas-Saħħa ser tiddelega s-setgħa lill-Pulizija biex ma ijħallux grupp ta’ aktar minn ħames persuni f’post wieħed bħala miżura oħra biex tinżamm id-distanza soċjali. Qal li l-persuni jridu joqogħdu f’distanza ta’ żewġ metri minn xulxin.    "
2020-03-26,"F’inqas minn tliet ġimgħat saru 4,230 swab",https://www.tvm.com.mt/mt/news/finqas-minn-tliet-gimghat-saru-4230-swab/,"L-awtoritajiet tas-saħħa qed jagħtu spinta lit-testijiet tas-swabs biex jiġu intraċċati persuni li possibilment għandhom il-coronavirus. Mil-lum bdew joperaw żewġ ċentri wieħed f’Malta u ieħor f’Għawdex fejn jittieħed il-kampjun mill-gerżuma biex jiġu annalizati fil-laboratorju tal-isptar Mater Dei. F’inqas minn tliet ġimgħat, diġà saru 4,230 swab u skont ċifri internazzjonali, paragun mal-popolazzjoni tagħha, Malta hija t-tielet l-iktar pajjiż fl-Unjoni Ewropea li għamlet swabs. L-awtoritajiet tas-saħħa intensifikaw il-ħidma tagħhom biex aktar persuni b’sintomi tal-coronavirus jiġu ittestjati bil-għan li l-każi ta’ persuni infettati jinqabdu minn kmieni. Dan qed isir bil-ftuħ ta’ żewġ ċentri wieħed f’Pembroke, biswit il-grounds tal-Luxol u ieħor fix-Xewkija biex b’hekk isiru l-kampjuni mill-gerżuma tal-persuni sintomatiċi qed jittieħdu minn tliet ċentri. Kif spjegat is-supretendent tas-saħħa pubblika l-Professur Charmaine Gauci, dan jinkwadru fl-istrateġija tal-awtoritajiet tas-saħħa biex tiġi kkontrollata l-imxija tal-covid 19. Qalet li min imur għal dan it-test irid jkun riferut. “Dawk li jkollhom is-sintomi, riferuti mill-helpline jew tobba tal-familja, isir l-iswabbing u minn hekk nibdew iżolazzjoni u kwarantina fejn hemm bżonn” Iċ-ċentru ta’ Pembroke qed jiftaħ mit-Tnejn sal-Ħadd bejn it-tmienja ta’ filgħodu u sat-tmienja ta’ filgħaxija u l-persuni jiġu ttestjati mingħajr ma joħorġu mill-karozza privata tagħhom.” Iċ-ċentru l-ġdid fix-Xewkija Għawdex fl-eks VIP Lounge tal-heliport jiftaħ il-ġimgħa kollha mit-tmienja ta’ filgħodu sas-sagħtejn ta’ wara nofsinhar. L-awtoritajiet tas-saħħa qed jappellaw biex ħadd ma jmur fiċ-ċentri tal-iswabbing mingħajr ir-riferta jew tal-helpline 111 jew tabib tal-familja. L-awtoritajiet qalu li l-persuni li jmorru għat-test iridu imorru bil-karozza privata u mhux bil-karozzi tal-linji, b’taxi jew bil-mixi għax inkella ikun qed jirriskja li jinfetta lil ħaddieħor."
2020-03-26,Il-PN jipproponi li priġunieri li waslu lejn tmiem is-sentenza jintbagħtu d-dar taħt house arrest,https://www.tvm.com.mt/mt/news/il-pn-jipproponi-li-prigunieri-li-waslu-lejn-tmiem-is-sentenza-jintbaghtu-d-dar-taht-house-arrest/,"Il-Partit Nazzjonalista ppropona li l-priġunieri anzjani u dawk b’kundizzjonijiet ta’ saħħa, jiġu iżolati f’postijiet barra l-ħabs u li l-priġunieri li waslu lejn tmiem is-sentenza, jintbagħtu d-dar taħt house arrest b’tagging elettroniku. F’konferenza tal-aħbarijiet, il-Kelliem tal-Oppożizzjoni għas-Sigurtà Nazzjonali, Beppe Fenech Adami qal li l-iffular fil-faċilità korrettiva hu ta’ tħassib serju għaliex hemm aktar minn priġunier wieħed f’nofs iċ-ċellel tal-ħabs. Huwa appella lill-Gvern biex jagħti ilbies protettiv lil pulizija u li l-għasses ikunu ffumigati regolarment u jsiru kampanji biex in-nies ma jmorrux l-għases jekk mhux f’każi urġenti u minflok ir-rapporti isiru bit-telefon jew online. Il-Perit Toni Bezzina qal li fit-trasport pubbliku jeħtieġ li tkun imħarsa s-saħħa tax-xufiera u l-passiġġieri billi fost l-oħrajn il-ħlas tan-noll isir biss bl-użu tal-Linja Card ukull xufier jingħata ilbies protettiv. Il-Kelliem qal li l-karozzi tal-linja għandhom jitnaddfu mill-inqas seba’ darbiet kuljum u bil-lejl jiġu ffumigati. Il-Kelliem għall-Kunsilli Lokali, Robert Cutajar qal li l-Kunsilli għandhom ikunu fuq quddiem fil-kampanji ta’ edukazzjoni u informazzjoni lill-pubbliku waqt li l-kunċett tal-community policing għandu jinfirex f’aktar lokalitajiet u flimkien mal-gwardjani lokali jassiguraw l-infurzar tal-kwarantina u social distancing f’postijiet pubbliċi."
2020-03-26,Konferenza tal-aħbarijiet mid-Deputat Prim Ministru,https://www.tvm.com.mt/mt/news/konferenza-tal-ahbarijiet-mid-deputat-prim-ministru/,"Fil-ħamsa u nofs ta’ wara nofsinhar, id-Deputat Prim Ministru u Ministru tas-Saħħa Chris Fearne se jindirizza konferenza tal-aħbarijiet, dwar l-aħħar żviluppi tal-COVID-19 f’pajjiżna. Din se tixxandar b’mod dirett fuq tvm.com.mt u fuq Television Malta. https://www.facebook.com/TelevisionMalta/"
2020-03-26,Liquigas b’ħażna mimlija biex tissupplixxi l-gass,https://www.tvm.com.mt/mt/news/liquigas-bhazna-mimlija-biex-tissupplixxi-l-gass/,"Fi stqarrija l-kumpanija Liquigas Malta qalet li se tiggarantixxi provvista ta’ gass LPG li hija affidabbli, sigura, u adegwata għall-konsumaturi, l-operaturi, u d-distributuri. Dan permezz tal-faċilità LPG li tinkludi terminal ta’ importazzjoni mill-baħar, kif ukoll impjant għall-ħażna u l-mili taċ-ċilindri f’Bengħisa. Qalet li minkejja l-isfidi tal-COVID-19, se tkompli twassal servizzi ta’ kwalità lill-klijenti kollha, waqt li tirrispetta l-linji gwida tal-awtoritajiet tas-saħħa.  "
2020-03-26,Jingħalqu ċ-ċentri kollha ta’ servizz.gov u l-Uffiċċji Distrettwali tas-Sigurtà Soċjali,https://www.tvm.com.mt/mt/news/jinghalqu-c-centri-kollha-ta-servizz-gov-u-l-ufficcji-distrettwali-tas-sigurta-socjali/,"B’effett mit-Tnejn 30 ta’ Marzu, it-tmien ċentri ta’ servizz.gov, is-sbatax-il Uffiċċju Distrettwali tas-Sigurtà Soċjali f’Malta u t-tnejn f’Għawdex, kif ukoll l-Uffiċċju tal-Customer Care tat-Taxxa f’Għawdex ser jingħalqu għall-pubbliku bħala miżura ta’ prekawzjoni kontra l-Covid-19. Dan ifisser li l-ħames ċentri reġjonali ta’ servizz.gov li jinsabu f’Raħal Ġdid, Birkirkara, Ħal Qormi, il-Birgu u l-Qawra, kif ukoll it-tliet ċentri speċjalizzati fil-Furjana: edu servizz.gov, Taxpayer Service servizz.gov u Ċentru Servizz Familja servizz.gov se jkunu temporanjament magħluqa. Dan filwaqt li se jingħalqu wkoll l-Uffiċċji Distrettwali tal-Fgura, Ħal Lija, Ħal Luqa, il-Ħamrun, Ħaż-Żabbar, Ħaż-Żebbuġ, il-Mosta, l-Imsida, in-Naxxar, Raħal Ġdid, San Ġwann, is-Siġġiewi, Tas-Sliema, il-Belt, iż-Żejtun, iż-Żurrieq u r-Rabat Malta, u kif ukoll in-Nadur u r-Rabat Għawdex. Kawża tal-għeluq tal-Uffiċċji Distrettwali tas-Sigurtà Soċjali, id-Dipartiment tas-Sigurtà Soċjali qed iniedi Helpline għal dawk il-persuni li jixtiequ jagħmlu kuntatt dirett ma’ dawn l-Uffiċċji li huwa 25903000.  Wieħed jista’ jagħmel ukoll użu mis-servizzi onlajn tad-dipartiment billi jidħol fis-sit www.socialsecurity.gov.mt u jagħfas fuq MyServices. Min-naħa l-oħra, dawk il-persuni li kienu jinqdew miċ-ċentri ta’ servizz.gov jistgħu b’mod alternattiv jużaw mezzi oħra fosthom Freephone 153, li joffri assistenza mit-Tnejn sal-Ġimgħa mit-8am sal-4pm, b’ħinijiet estiżi nhar ta’ Tnejn u Erbgħa, inkella jagħmel użu mill-mezzi onlajn li jinkludu s-sit elettroniku www.servizz.gov.mt u l-ittra elettronika [email protected]. Barra minn hekk, servizz.gov se jkun qiegħed jiffaċilita wkoll appuntamenti virtwali għaċ-ċittadin, mal-esperti tat-taxxa u s-sigurtà soċjali. Dan se jsir billi ċ-ċittadin xorta waħda jċempel 153 u f’każ li jitlob appuntament, dan ikun jista’ jsir permezz ta’ telefonata b’vidjow. B’hekk is-servizz jibqa’ jingħata bl-aħjar mod possibli fiċ-ċirkustanzi preżenti."
2020-03-26,5 persuni oħra bil-Covid-19 f’Malta,https://www.tvm.com.mt/mt/news/5-persuni-ohra-bil-covid-19-fmalta/,"L-għadd ta’ każi f’Malta bil-Coronavirus issa laħħaq l-134. Is-Supretendent tas-Saħħa Pubblika Charmaine Gauci ħabbret ħames każi ġodda – tliet relatati ma’ safar u tnejn kawża ta’ trażmissjoni lokali. Hija ikkonfermat li s’issa Malta ma kellha l-ebda pazjent li miet bil-virus u l-anzjan li jinsab l-ITU qed jirrispondi tajjeb għall-kura. Il-ħames każi ġodda huma ta’ erba’ Maltin u barranija – tliet nisa u żewġt irġiel. Ftit aktar minn tliet persuni minn kull erba’ (76%) qed jiġu rikoverti fi djarhom, 15 qed jingħataw il-kura fl-isptar Mater Dei u 18 oħra fi sptar privat. Fl-aħħar sigħat ġew ikkonfermati ħames każi ġodda ta’ COVID-19 f’Malta minn 430 test li saru, bl-għadd ta’ każi f’Malta issa telgħu għal 134. “Minn dawn il-ħames każi ġodda għandna tlieta minnhom li kienu relatati ma’ safar jiġifieri hemm hekk għadna qed naraw każijiet li siefru qabel u għandna żewġ każijiet ta’ trażmissjoni lokali”. Is-Supretendent tas-Saħħa Pubblika Charmaine Gauci kompliet tgħid li każ minnhom huwa ta’ tfajla Griega ta’ 28 sena li tgħix Malta. Hija kienet esposta għal virus f’Ċipru. Malti ta’ sittin sena li ġie lura minn Londra li nstab bil-contact tracing li qed issir mill-awtoritajiet tas-saħħa. Każ ieħor huwa ta’ Maltija ta’ sittin sena wkoll li taħdem fis-settur tas-saħħa li kienet imsiefra u ddaħħlet l-isptar b’kundizzjoni medika oħra. Hija rriżultat fin-negattiv għall-ewwel test, iżda fit-tieni test instab li għandha l-COVID-19. Ir-raba’ u l-ħames każ huma ta’ Malti ta’ 23 sena u Maltija ta’ 26 sena li hadu l-infezzjoni lokalment. Il-ġuvni huwa qarib ta’ pazjent bil-coronavirus u l-mara ħasset l-ewwel sintomi fl-20 ta’ Marzu. Dwar dan il-każ qed isir contact tracing tal-persuni li kellhom kuntatt maghha. Il-Professur Gauci qalet li ma kienu rrappurtati l-ebda każi ta’ Coronavirus fi djar tal-anzjani. Is-Supretendent tas-Saħħa Pubblika qalet li l-obbligu tal-kwarantina trid tiġi segwita minn kulħadd, inkluż minn persuni li jġibu l-merkanzija. Il-Prof. Gauci qalet li bejn l-Erbgħa u l-Ħamis saru 430 swab test u minn meta bdiet l-imxija saru mal-erba’ t’elef u mitejn test."
2020-03-26,Konferenza tal-aħbarijiet mill-Professur Charmaine Gauci fis-1.30pm,https://www.tvm.com.mt/mt/news/konferenza-tal-ahbarijiet-mill-professur-charmaine-gauci-fis-1-30pm/,"Is-Superintendent tas-Saħħa Pubblika, il-Professur Charmaine Gauci se tkun qed tindirizza konferenza tal-aħbarijiet fis-1.30pm. Hi mistennija tagħti l-aħħar aġġornamenti tal-COVID-19 f’pajjiżna. Ilbieraħ il-Professur Gauci ħabbret l-ikbar numru ta’ każi f’jum wieħed meta kellna 19-il każ, biex b’hekk, sal-bieraħ in-numru ta’ persuni infettati tela’ għal 129. Il-konferenza se tixxandar live fuq TVM, tvm.com.mt u fuq Facebook."
2020-03-26,Entitajiet tal-Knisja jsejħu għal solidarjetà mal-aktar vulnerabbli,https://www.tvm.com.mt/mt/news/entitajiet-tal-knisja-jsejhu-ghal-solidarjeta-mal-aktar-vulnerabbli/,"20 entità tal-Knisja qed jagħmlu sejħa għal solidarjetà ma’ dawk li huma l-aktar vulnerabbli fis-soċjetà. Fi stqarrija maħruġa mill-Kurja, l-entitajiet qalu li f’dan iż‑żmien ta’ kriżi, imqabbel minn ħafna ma’ żmien ta’ gwerra, żmien fejn il‑pajjiż qed iwaqqaf kull tip ta’ operat sabiex jipprepara għall‑ġranet li ġejjijn, qed isejħu lill‑awtoritajiet sabiex jieħdu aktar miżuri konkreti ħalli jassiguraw li dawk in‑nies li qed jgħixu fil‑faqar ma jispiċċawx mingħajr il‑ħtiġijiet bażiċi għal ħajja dinjituża. L-entitajiet qalu li jinsabu ferm imħassba dwar l‑impatt li l‑imxija tal‑coronavirus se tħalli fuq dawk li huma l‑aktar vulnerabbli fis‑soċjetà.  Qalu li huma jiltaqgħu ma’ nies b’diżabbiltà, nies bi problemi ta’ saħħa mentali, dawk li qed jissieltu kontra xi tip ta’ vizzju, ex priġuniera, ex vittmi ta’ vjolenza domestika li qed jippruvaw jerġgħu jibnu ħajjithom, refuġjati, immigranti jew familji kbar li jridu jgħixu fuq paga waħda. Qalu li ħafna minn dawn ma jaqilgħux wisq aktar mill-paga minima, li bilkemm iservihom biex iħallsu l-kera, l-ikel u l-kontijiet tad-dawl u l-ilma. Ftit huma dawk li għandhom xi flus imġemma’ li jkunu jistgħu jsostnuhom f’perjodu bla xogħol fit-tul. Filwaqt li xi wħud jistgħu jibbenifikaw minn benefiċċji soċjali, dan ma japplikax għal kulħadd. Qalu li japprezzaw li l-Gvern waqqaf diversi servizzi ta’ sapport għal dawk in-nies vulnerabbli, bħas-support line u tqassim ta’ ikel għall-anzjani li ma jistgħux joħorġu jixtru. Tħabbru wkoll diversi miżuri biex jgħinu lin-negozji sabiex iżommu lill-ħaddiema tagħhom u biex jgħinu persuni li jitilfu l-impjieg konsegwenza ta’ din il-pandemija, bħaż-żieda temporanja fil-benefiċċji lin-nies qiegħda u estenzjoni tal-iskema tas-sussidju tal-kera. Qalu li filwaqt li dawn l-inizjattivi huma kritiċi, qed jidher ċar li dan waħdu mhux biżżejjed sabiex jiġi żgurat li kulħadd ikun jista’ jgħix ħajja dinjituża fix-xhur li ġejjin. Sabiex dan iseħħ, huwa essenzjali li jittieħdu l-passi meħtieġa biex jiġi pprovdut sapport materjali u finanzjarju lil kull min m’għandux biżżejjed dħul biex ikollu saqaf fuq rasu, mediċini jew ikel. Qalu li d-dritt tal-aċċess għal dan is-sapport u għal dawn is-servizzi bażiċi,  bħas-servizz tas-saħħa, għandu jkun bbażat fuq il-bżonn innifsu u mhux fuq xi kriterja oħra, bħall-istatus ta’ immigrazzjoni. Komplew jgħidu li f’dawn l-aħħar ġimgħat ammiraw id-diversi atti ta’ solidarjetà: bħal sidien ta’ postijiet jnaqqsu l-kirjiet, sidien joffru akkomodazzjoni b’xejn, nies joffru għajnuna lill-anzjani b’diversi qadi bħal xiri ta’ kuljum, u oħrajn li sajru għal dawk fis-settur mediku li b’kuraġġ u determinazzjoni qed jiġġieldu kontra din il-pandemija b’mod dirett. Qalu li dawn l-azzjonijiet iwasslu messaġġ ċar: agħmel ma’ ħaddiehor dak li trid li ħaddieħor jagħmel miegħek. Sostnew li jemmnu li l-politiċi għandhom jwasslu dan l-istess messaġġ ta’ tama, billi jpoġġu fiċ-ċentru tal-prijorijajiet tagħhom il-bżonnijiet ta’ dawk l-aktar vulnerabbli fostna. Tennew ir-rieda tagħhom li jgħinu l-awtoritajiet biex iwettqu dawn is-servizzi fiċ-ċirkustanzi attwali. L-20 entità huma: Kummissjoni Ġustizzja u Paċi, Kummissjoni Djakonija, Kunsill Superjuri Maġġuri tar-Reliġjużi (KSMR), Djar tal-Knisja tal-Anzjani, Caritas Malta, Fondazzjoni Dar Merħba Bik, Dar Hosea, Dar tal-Providenza, Fondazzjoni Sebħ, Fondazzjoni ‘Paċi u Ġid’, Jesuit Refugee Service (Malta), Laboratorju tal-Paċi, Kummissjani Emigranti Malta, Millenium Chapel, L-Istitut Paulo Freire, Salesjani Dar Osanna Pia, Segretarjat Assistenza Soċjali Azzjoni Kattolika Maltija (SAS), Soċjetà ta’ San Vinċenz de Paul – Malta, Fondazzjoni St Jeanne u  Fondazzjoni Youth Alive."
2020-03-26,COVID-19: X’għandek tagħmel meta ddaħħal xirja prodotti d-dar?,https://www.tvm.com.mt/mt/news/covid-19-xghandek-taghmel-meta-ddahhal-xirja-prodotti-d-dar/,"Il-prodotti tal-merċa jistgħu jġorru l-COVID-19. Il-Virologu Dr Chris Barbara fil-programm Dissett ħeġġeġ biex ix-xirja titħalla f’iżolament għal tlett ijiem. F’każ li l-prodotti jkollhom jintużaw minnufih għandhom jintmesħu b’disinfetant. “L-importanti li taqbad ċarruta nadifa, b’daqsxejn ilma u sapun u timsaħ l-affarijiet jekk għandek bżonn tużahom dak il-ħin. Il-ħaxix anki jekk ma jkunx hawn dan il-virus dejjem trid taħslu u tidisinfettah. Jekk tuża disinfetant tajjeb u tħallih il-ħin stipulat fuqu, allura l-virus kompletament ser imut.” It-tabib ewlieni tal-Gvern Dr Denis Vella Baldachino, qal li minbarra l-ħasil tal-prodotti, importanti il-ħasil spiss tal-idejn. “Għalina dak huwa l-ewwel kmandament. Kemm-il darba trid taħsilhom? Kemm trid, kemm hemm bżonn, ħadd ma qallek taħsilhomx. Aħsilhom sew. Agħmel ċert li qed taħsilhom sew u ma tħalli l-ebda wieħed u minn hemmhek diġà qed tippreveni.” Dr Barbara qal li f’postijiet bħal fuq tal-linja, l-użu tal-wipes huwa essenzjali “Hawn il-wipes bl-alkoħol u l-wipes bis-sappun, it-tnejn tajbin. Importanti li nieħdu din l-użanza li meta mmissu xi ħaġa f’post pubbliku, jista’ jkun buttuna ta’ lift, jista’ jkun ftaħna bieb ta’ ħanut, hemmhekk kif inlestu naħslu idejna, għax mingħajr ma taf ħa tmiss wiċċek.” Dwar id-distanza bejn persuna u oħra, iż-żewġ tobba qalu li distanza ta’ metru hija biżżejjed, iżda din għandha tinżamm dejjem inkluż fil-kjuwijiet fuq l-istages u fil-banek. Dr Barbara qal li l-pubbliku għandu jkun kawt fl-użu tal-maskli għax il-virus jista’ jinqabad fihom u jispiċċaw iservu bħala inkubatur quddiem l-imnifsejn. “Jekk inti b’saħħtek u mintix tisgħol u tgħatas, għalxejn ħa toqgħod tara ħafna nies bil-maskli fuq wiċċhom, għax jekk jaqa’ xi qtar fuq dik li qisha tajjar fuq barra, iktar ser iżommu mxarrba u iktar ser tieħu nnifsijiet ‘il ġewwa u hemm il-probabilità jew il-possiblità li meta tinżaha tmiss tinkontamina u jdejk u tmiss wiċċek u l-virus iżjed jista’ jidħol.” Dr Vella Baldachino qal li f’każ li l-firxa tal-Coronavirus tiżdied, l-Awtoritajiet ikollhom jintroduċu miżuri ġodda biex inaqqsu t-tixrid tal-COVID. Intant segwi dan il-filmat, fejn tabib Amerikan jagħti wkoll il-pariri tiegħu dwar kif għandek tagħmel ix-xirja mingħand ħanut tal-merċa.  "
2020-03-26,400 swab kuljum – minn dalgħodu miftuħa żewġ ċentri ġodda,https://www.tvm.com.mt/mt/news/400-swab-kuljum-minn-dalghodu-miftuha-zewg-centri-godda/,"F’post fuq il-midja soċjali, id-Deputat Prim Ministru u Ministru għas-Saħħa Chris Fearne qal li f’pajjiżna qed isiru mal-400 swab test kuljum. Dan waqt li minn dalgħodu se jibdew joperaw żewġ ċentri ġodda, wieħed fil-Luxol, u ieħor f’Għawdex. Hu appella biex il-pubbliku jkompli jsegwi l-istruzzjonijiet tal-awtoritajiet tas-saħħa."
2020-03-26,X’għandek tagħmel ma’ wliedek biex jegħlbu l-ansjetà li qed tqabbadhom il-Covid-19?,https://www.tvm.com.mt/mt/news/xghandek-taghmel-ma-wliedek-biex-jeghlbu-l-ansjeta-li-qed-tqabbadhom-il-covid-19/,"Il-professjonisti huma tal-fehma li l-ġenituri għandhom jitkellmu ma’ wliedhom dwar dak li hu għaddej biex jghinuhom jegħlbu l-ansjetà. Saħqu li fir-relazzjoni mat-tfal, il-ġentiuri jridu jkunu pożittivi u jispjegaw li dan hu għal żmien temporanju . . . li se jgħaddi. It-tibdil fil-mod ta’ kif ngħixu minħabba l-imxija tal-Covis-19, qed jaffettwa lit-tfal u l-adolexxenti . . . il-Professur Carmel Cefai mill-Università ta’ Malta qal li f’din il-klima ta’ inċertezza, ir-rwol tal-familja sar importanti aktar minn qatt qabel. Qal li bħall-adulti, it-tfal huma mbeżża’ li huma jew xi ħadd qrib tagħhom jiġi infettat b’dan il-virus. Żied jgħid li t-tfal jeħtieġu assigurazzjoni li l-affarijiet se jmorru għall-aħjar . . . u fuq kollox pożittività. Il-Kummissarju għas-Saħħa Mentali, Dr John Cachia qal li l-ġenituri għandhom jitkellmu ma’ wliedhom dwar dak li għaddej. “Meta niġu biex nispjegaw it-tfal iridu ngħidu l-verità mingħajr ma ngħawġu l-fatti però rridu nitkellmu dwar il-mod u l-metodi kif it-tfal jistgħu jifhmuna aħjar. Jekk qed nitkellmu fuq tfal żgħar irridu nispjegaw affarijiet bażiċi bħal għalfejn m’aħniex immorru naraw lin-nanniet, għalfejn il-mummy u l-papa jridu joqogħdu d-dar minħabba din is-sitwazzjoni.” Dr Cachia qal li mal-adolexxenti l-ġenituri għandhom ikunu ċari u diretti, skont il-livell ta’ maturità tal-ulied. “L-ansjetajiet tagħna rridu nixxerjawhom magħhom ukoll u ma rridux nilagħbuha li aħna cool iżejjed u li lilna mhux jinkwetawna dawn l-affarijiet. Ma ngħaddux l-inkwiet tagħna fuqhom imma nitkellmu iktar b’mod frank u dirett.” Saħaq li, bil-għan li tonqos l-ansjetà, il-ġenituri għandhom joħolqu skeda tal-attivitajiet għal matul il-jum . . . li ma tkunx tinkludi biss l-istudju… imma anke ħin biex bil-media soċjali jitkellmu ma’ sħabhom, man-nanniet u ħin ta’ divertiment. “Ejja nużaw dan il-ħin biex filwaqt li nżidu f’dak li għandna nagħmlu bħala studju wkoll nużawh tajjeb biex ngħinu lil xulxin.” Nadine Cuschieri – Art Psychotherapist, spjegat kif permezz tal-arti, it-tfal u l-adulti jistgħu jesprimu dak li jħossu u għandhom jitħallew fil-libertà li jpinġu dak li jridu. ”Jekk il-ġenituri jinuttaw li t-tfal f’daqqa waħda qed ipinġu b’mod li tinkwetahom – ħafna affarijiet dark u ċertu affarijiet sad qisu tajjeb li tinġibed attenzjoni u tinħoloq konverzazzjoni minnhom dawn ħa nifhmu għal xiex qed ipinġu b’dak il-mod imma m’għandniex ngħidu “le mhux suppost tagħmel hekk”.’ Il-Kummissarju għas-Saħħa Mentali appella lill-ġenituri biex ifittxu għajnuna psikoloġika għal uliedhom jekk jinnutaw li l-ansjetà mhijiex tħallihom jorqdu, qed iqattgħu ħafna ħin waħedhom jew mhumiex jagħmlu dak li kienu jħobbu jagħmlu qabel. Widdeb li sintomi tramwatiċi jistgħu joħorġu anke meta jgħaddi kollox."
2020-03-26,ARA: Il-Covid-19 qed iġġiegħel lin-nies ikunu iktar kreattivi?,https://www.tvm.com.mt/mt/news/ara-il-covid-19-qed-iggieghel-lin-nies-ikunu-iktar-kreattivi/,"Bit-tfal bla skola u l-ħin kollu d-dar, ħafna ġenituri qed jippruvaw ikunu kreattivi kemm jistgħu biex iżommuhom impenjati waqt li l-għalliema mhux biss qed jagħtuhom lezzjonijiet virtwali iżda joħolqu ftit divertiment b’xi logħba bingo online kif għamlet Yvette Cassar Conti mill-iskola St Benild fost 50 familja. Fir-Renju Unit, saċerdot ukoll ipprova juża l-media soċjali biex jikkomunika man-nies. Iżda fl-ewwel tentattiv online jispjega l-liturġija, għal ftit ma kienx se jispiċċa l-isptar. “Oh dear, I just caught on fire!” U b’aktar nies iqattgħu ħafna ħin quddiem l-iscreen – kemm tat-TV kif ukoll tal-mobile jew il-laptop – ma jonqsux il-kanzunetti jew parodiji. Internazzjonalment, Bohemian Rhapsody tal-Queen tibqa’ klassika għal sitwazzjonijiet bħal dawn. Ispirat l-aktar mill-paniku tan-nies għat-toilet paper, Chrs Mann ukoll kien kreattiv bil-kanzunetta ‘My Corona’. U fost il-miljuni ta’ videos li qed jittellgħu online hemm wieħed li l-protagonisti fih huma l-infermiera u t-tobba li huma l-protagonisti f’din il-gwerra. Fl-Irlanda ta’ Fuq, għoxrin ħaddiem tas-saħħa għadu mbegħdin minn xulxin fid-daħla tal-Isptar imsejjaħ ‘Mater’ u b’mod sempliċi appellaw lin-nies biex joqgħodu d-dar għax fi kliemhom din hi l-akbar kriżi medika ta’ żmienna. Ara wkoll: Ara x’għamlu dawn iż-żewġ aħwa biex jawguraw lil ommhom f’għeluq sninha "
2020-03-25,It-testijiet għal COVID-19 f’Malta – x’ħidma qed issir mix-xjentisti f’Mater Dei?,https://www.tvm.com.mt/mt/news/it-testijiet-ghal-covid-19-fmalta-xhidma-qed-issir-mix-xjentisti-fmater-dei/,"Tim ta’ xjentisti fl-Isptar Mater Dei qed jiltaqgħu mal-Covid-19 kuljum. Ma jarawhx, iżda permezz tal-apparat li għandhom fil-laboratorju, iħossu l-preżenza tiegħu. Il-programm Ras imb ras li jixxandar illejla tkellem ma’ waħda mix-xjentisti dwar il-proċess tat-testijiet li qed isiru. Fi spazju ta’ ftit ġranet, ix-xogħol fil-laboratorju tal-Patoloġija fl-Isptar Mater Dei żdied ħafna tant li hekk kif għall-bidu kienu qed isiru medja ta’ 300 test kuljum għall-coronavirus, dawn issa telgħu għal kważi 500. Stephanie Meli, mill-Assoċjazzjoni Maltija tax-Xjentisti Biomediċi qalet ”il-virus ma tistax tarah u lanqas bil-maġġoranza tal-mikroskopji li għandna fil-laboratorji.” Għaldaqstant hija meħtieġa sistema tant sensittiva li kapaċi taqbad il-Covid-19 anki meta l-pazjent ikun għadu lanqas induna li qiegħed fuqu. ”Ammont żgħir tal-genetic code se jiġi amplifikat għal ammont akbar biex bħala xjentisti l-magni tagħna jkunu jistgħu jaqbdu dan il-virus li nkun kabbart biex tkun taf jekk hux preżenti fil-kampjun li tieħu.” It-test huwa wieħed elaborat u jieħu l-ħin. ”Bħala 50 tests int għandek medja ta’ 5 sigħat … qed ninkludi kollox. La darba li riżultat ikun lest…barra minn hekk, imbagħad ix-xjentist jawtorizza u jibgħat ir-riżultat lit-tabib li jkun ordnah, CEO tal-Isptar u tas-Saħħa Pubblika.” Iċ-ċifri li qed jitħabbru waqt il-konferenza tal-aħbarijiet, ta’ kemm-il test ikun sar u ta’ kemm ikunu nstabu pożittivi, qed joħorġu minn dan il-laboratorju. ”Qabel fil-ġurnata konna nagħmlu 3 runs. Issa għandna 4 runs. Waħda fid-9am, oħra, fis-1pm, fil-5pm u l-aħħar fid-9pm. L-ahhar reporting ta’ riżultati jsir fis-2am.” ”Ħafna drabi ahna li nkunu qed nirrappurtaw tal-ġurnata ta’ qabel. Tal-four shifts tal-ġurnata ta’ qabel. Jekk presser issir ftit aktar tard ġieli jinqabdu l-counts tad-9am ukoll.” Stephanie Meli spjegat l-importanza tal-kunfidenzjalità fix-xogħol tax-xjentisti f’dawn il-laboratorji. ”Bħala data protection u kull ħaġa oħra aħna nirċievu sample, ikun id’d għax irridu imorru lura imma ngħaddu informazzjoni biss lill-awtorità tas-saħħa li jagħmlu follow-ups mal-pazjent partikolari.” Malta hija fost l-aktar pajjiżi li qed jagħmlu testijiet għall-coronavirus."
2020-03-25,It-tielet pakkett t’għajnuna ppreżentat mill-gvern diskuss fil-Parlament,https://www.tvm.com.mt/mt/news/it-tielet-pakkett-tghajnuna-pprezentat-mill-gvern-diskuss-fil-parlament/,"Il-Parlament il-lejla ddiskuta l-pakkett finanzjarju li ppreżenta l-Gvern biex jgħin lin-negozji u l-ħaddiema jilqgħu għall-effetti tal-kriżi kkawżata mill-Covid 19. Diversi deputati miż-żewġ naħat tal-kamra għamlu l-interventi tagħhom f’seduta ddedikata kollha għal dan id-dibattitu li fi tmiemu ma tteħidx vot. Il-Ministru għall-Finanzi Edward Scicluna qal li l-pakkett li qed tagħti Malta huwa proporzjonalment ekwivalenti għal dak li qed toffri l-Ġermanja. Qal li l-Gvern se jwaqqaf kumitat tekniku li jagħrbel l-effett tal-miżuri li qed jolqtu l-aktar setturi kritiċi iżda jikkunsidra setturi oħra fosthom is-self employed. Il-Professur Scicluna qal li l-ispiża tal-Gvern biex jilqa’ għal din il-kriżi mistennija titla’ sa tmin mitt miljun ewro, b’żieda fin-nefqa ta’ mitt miljun ewro fuq is-saħħa. Huwa qal li l-prodott domestiku gross mistenni jinżel b’10 fil-mija waqt li d-dejn nazzjonali mistenni jitla’ b’ħamsa fil-mija. Il-kelliem tal-Oppozizzjoni dwar il-finanzi, Mario Demarco, qal li l-gvern ħaseb biss għal 60 elf ħaddiem meta baqa’ 110 elef ħaddiema oħra. Huwa sejjaħ għal reviżjoni tal-imgħax mill-banek fuq is-self. Qal li l-banek u l-gvern għandhom jaħfru l-imgħaxijiet għal perjodu tal-kriżi. Il-Kap tal-Oppozizzjoni Adrian Delia qal li l-Prim Minsitru qed itejjeb il-pakkett ta’ għajnuna ekonomika wara insistenza li saret mill-Oppożizzjoni. Qal li l-gvern waħdu ma jistax jirbaħ din il-gwerra iżda għandu bżonn is-sehem tal-oppożizzjoni u sħab oħrajn. Dr Delia staqsa għaliex il-Gvern ma jridx iraħħas il-kontijiet tad-dawl u l-ilma u allega li jidher li d-deċizzjoni mhix f’idejh iżda f’idejn l-Electrogas. Hu qal li s-servizz tas-saħħa qed ibati għax żewġ terzi tat-tobba fil-qasam tal-privat naqsilhom id-dħul u żdiedulhom l-ispejjeż. Il-Ministru għall-Ekonomija, Silvio Schembri, semma’ li f’ħafna mill-każijiet il-Gvern qed jagħti sa sittin fil-mija tal-paga medja. Il-Ministru Schembri qal li l-gvern qed jagħti sussidju ta’ 44 miljun ewro fix-xahar fuq pagi sakemm ittul il-kriżi. Qal li jistenna li anki l-Kap tal-Oppożizzjoni jċedi xahar paga għal fond li twaqqaf bħalma għamel il-Prim Ministru u Ministri tal-Gvern. Qal li l-Oppożizzjoni trid saħansitra li Gvern inaqqas il-paga tal-ħaddiema tiegħu b’20 fil-mija. Qal li l-Gvern qed jalloka elf miljun ewro, filwaqt li Gvern Nazzjonalista kien alloka biss mitt miljun ewro fil-kriżi finanzjarja tal-2009."
2020-03-25,ARA: Malti fi Spanja jiddeskrivi s-sitwazzjoni pjetuża li jinsab fiha dan il-pajjiż,https://www.tvm.com.mt/mt/news/ara-malti-fi-spanja-jiddeskrivi-s-sitwazzjoni-pjetuza-li-jinsab-fiha-dan-il-pajjiz/,"Fi Spanja ġew ikkonfermati mejta total ta’ 3,434 persuna bil-Covid-19, f’ammont li jiżboq l-imwiet fiċ-Ċina; minn fejn feġġ il-virus. Alistair Bugeja, avukat Malti li jgħix fi Spanja, jiddeskrivi s-sitwazzjoni pjetuża li jinsab fiha dan il-pajjiż ġar ta’ Malta fil-Mediterran. Qal li f’Madrid is-sitwazzjoni hija tant gravi, li grawnd tat-tradefair u lukandi qed jiġu modifikati biex jilqgħu pazjenti infettati b’dan il-virus. Iddeskriva kif in-nies huma obbligati li jibqgħu f’darhom, u jekk jintlemħu jduru barra bla bżonn mill-Pulizija, tittieħed azzjoni kontrihom."
2020-03-25,ARA: X’se jkun l-effett tal-pandemija fuq il-qgħad f’Malta?,https://www.tvm.com.mt/mt/news/ara-xse-jkun-l-effett-tal-pandemija-fuq-il-qghad-fmalta/,"X’ser ikun l-effett tal-pakkett finanzjarju fuq ir-rota ekonomiku? Ser ikun biżżejjed biex ikun evitat qgħad kbir? X’se jkunu l-effetti ta’ dan il-pakkett ekonomiku fuq il-budget tal-pajjiż? Jista’ l-gvern jiffinanzja dan il-programm mingħajr taxxi ġodda fil-futur? TVM isaqsi dawn il-mistoqsijiet lill-ekonomista Dr Aaron Grech, li fl-aħħar kriżi ekonomika fl-2009 kien konsulent tal-gvern Ingliz, u bħalissa huwa l-ekonomista ewlieni tal-Bank Ċentrali ta’ Malta."
2020-03-25,Runways inbidlu f’parkeġġi – il-pandemija li qatgħet il-ġwienaħ tal-ajruplani,https://www.tvm.com.mt/mt/news/runways-inbidlu-fparkeggi-il-pandemija-li-qatghet-il-gwienah-tal-ajruplani/,"L-industrija tal-avjazzjoni tinsab wieqfa b’eluf ta’ ajruplani fuq it-tarmak flok fl-ajru. Il-Kap Eżekuttiv tat-tieni l-ikbar linja tal-ajru fl-Ewropa, il-Lufthansa, Carsten Spohr qal li l-industrija qed titlef biljuni ta’ ewro, u wissa li ser tikkrolla jekk ma tingħatax għajnuna mill-gvernijiet. U fl-Istati Uniti, il-Kungress Amerikan approva bailout ta’ ’l fuq minn 50 biljun dollaru għal-linji tal-ajru. L-industrija tal-avjazzjon tinsab għarkubtejha, għax litteralment l-pandemija tal-coronavirus qatgħet il-ġwienaħ ta’ madwar tliet kwarti tat-titjiriet fl-Ewropa u terz tat-titjiriet madwar id-dinja. Il-ftit titjiriet li qed joperaw ftit li xejn qiegħed ikollhom passiġġieri, hekk kif l-ivjaggar waqaf kważi għal kollox. Il-mappa tal-ispazju tal-ajru fl-Ewropa turi li sa ġimagħtejn ilu kienet miżgħuda bl-ajruplani, iżda issa qajla tara ajruplan fiha. Il-biċċa l-kbira tat-titjiriet huma għall-ġarr tal-merkanzija. Linji tal-ajru bħar-Ryanair, l-Easyjet u l-Emirates waqqfu t-titjiriet kollha tal-passigieri, b’riperkussjonijiet finanazjarji li jlaħħqu l-biljuni ta’ Ewro. Ir-Ryanair qalet li tqis li xahrejn li ġejjin mitlufa, iżda qalet li l-kotba tagħha b’erba biljun ewro f’riservi, jifilħu għal dan it-telf. Iċ-Chief Financial Officer tal-Lufthansa, Ulrik Svensson, qal li l-linja tal-ajru għandha mas-700 ajruplan wieqaf. “There have been very strong statements from the German government that they will help with liquidity in case there will be liquidity problems for German corporate life. So I think that will take care that Lufthansa will for sure be continuing after the corona crisis and actually be a winner.” Il-Kap Eżekuttiv tal-Lufthansa, Cartsen Spohr, qal li l-kumpanija għandha 5 biljun ewro f’riservi iżda jekk din il-krizi ittul ma tkunx tista’ tkampa mingħajr l-għajnuna mill-Gvern. L-għajnuna mill-gvernijiet issa tista’ tingħata wara li l-Kummissjoni Ewropea llaxxkat ir-regoli tal-għajnuna tal-Istat lill-kumpaniji kummerċjali. Din il-miżura taf tkun salvaoumo għal linji tal-ajru bħan-Norwegian Air, Scandinavian Airlines u l-Air Malta. Il-linja tal-ajru Norveġiża, Norwegian Air, diġà tat is-sensja lil 7,300 ħaddiem. L-Emirates, filwaqt li waqfet it-titjiriet bil-passiġġieri, iggarantiet l-impjiegi tal-ħaddiema tagħha, għalkemm naqqsitilhom il-paga bejn 25 u 50 fil-mija għat-tliet xhur li ġejjin. Linji tal-ajru kbar bħall-British Airways u l-Ibera, iżda, ma jaqblux mal-għajnuna mill-Istat lil -linji tal-ajru li diġà kienu fix-xifer ta’ falliment. Huwa stmat li l-imxija tal-Coronavirus ser tħalli ħofra ta’ ’l fuq minn 250 biljun dollaru fl-industrija tal-avjazzjoni madwar id-dinja, b’konsegwenza li l-industrija ma tibqax kif konna nafuha."
2020-03-25,L-MUMN tgħid li se tagħti jumejn ċans biex il-Gvern jiddeċiedi fuq id-‘danger money’,https://www.tvm.com.mt/mt/news/l-mumn-tghid-li-se-taghti-jumejn-cans-biex-il-gvern-jiddeciedi-fuq-id-danger-money/,"Il-Union tal-Infermiera u l-Qwiebel, l-MUMN qalet li kienet qed tippjana li tirtira d-Direttivi Industrijali kollha marbuta mal-Coronavirus, iżda qalet li l-gvern biddel il-pożizzjoni tiegħu u rtira mill-ftehim biex l-infermiera jitħallsu ‘danger money’. L-MUMN qalet li tat 48 siegħa lill-gvern biex jerga jikkunsidra d-deċiżjoni tiegħu. Il-Union tal-Infermiera semmiet ukoll is-sħubija ta’ numru ta’ infermiera li daħlu membri fil-General Workers Union, u kkundannat dawk li sejħet manuvri politiċi biex jifirdu l-infermiera."
2020-03-25,Minn għada jiftħu żewġ hubs oħra għall-ittestjar tal-Covid-19,https://www.tvm.com.mt/mt/news/minn-ghada-jifthu-zewg-hubs-ohra-ghall-ittestjar-tal-covid-19/,"Minn għada se jibdew joperaw żewġ hubs oħrajn għall-iswabbing tal-Covid-19 f’Pembroke u fix-Xewkija. Dan tħabbar mill-Uffiċċju tad-Deputat Prim Ministru, li fi stqarrija qal li ż-żewġ hubs se jkunu qed jiżdiedu mal-hub eżistenti li hemm f’Ħal Farruġ. B’hekk ikunu jistgħu jsiru aktar testijiet, jiġu identifikati aktar persuni pożittivi li jiġu iżolati mill-ewwel, u b’hekk jitnaqqas it-tixrid tal-Covid-19. Il-hub il-ġdid f’Malta se jkun fil-Luxol Grounds f’Pembroke, u bħall-hub ta’ Ħal Farruġ, dan se jkun miftuħ kuljum mit-Tnejn sal-Ħadd mit-08.00 sat-20.00. Il-hub il-ġdid fit-terminal tal-helipad, fix-Xewkija Għawdex, se jkun miftuħ kuljum mit-Tnejn sal-Ħadd mit-08.00 sas-14.00. Dawk kollha li għandhom xi sintomi huma mħeġġa jċemplu 111 u mhux imorru minn jeddhom fil-hub, għax dawn ma jaċċettawx persuni mingħajr appuntament. Importanti wkoll li persuna ma tużax trasport pubbliku, taxi jew timxi biex tmur fil-hub."
2020-03-25,ARA: Il-Kap tal-Oppożizzjoni jirreaġixxi għall-aħħar pakkett ta’ miżuri mill-Gvern,https://www.tvm.com.mt/mt/news/ara-il-kap-tal-oppozizzjoni-jirreagixxi-ghall-ahhar-pakkett-ta-mizuri-mill-gvern/,"Il-Kap tal-Oppożizzjoni u tal-Partit Nazzjonalista Adrian Delia qal li t-tielet pakkett ta’ miżuri li ħabbar il-Gvern huwa xhieda li l-Gvern qed jirreaġixxi tard quddiem sitwazzjoni li teħtieġ azzjoni immedjata. Qal li diġà kien hemm kumpaniji li taw is-sensji u l-ħaddiema tilfu xogħlhom, tant li l-Prim Ministru kellu jammetti li l-miżuri li ħabbar japplikaw b’lura minħabba s-sensji. Dr Delia qal li hu pakkett reattiv għaliex il-Gvern kien iddeskriva l-ewwel żewġ pakketti bħala ġenerużi iżda l-ekonomisti qalulu mill-ewwel li dawn ma kienu mkien qrib dak li għandha bżonn l-ekonomija biex jiġu salvati l-impjiegi. Il-Kap tal-Partit Nazzjonalista qal li dan il-pakkett huwa selettiv għax jindirizza biss terz tal-postijiet tax-xogħol fil-privat, għaliex qal ikopri madwar 60,000 persuna. Dr Delia qal li l-Gvern għandu jgħid minn issa li għal bqija taż-żewġ terzi tal-ħaddiema, hemm miżuri oħra ppjanati. “Hekk qed jaħdmu ħafna pajjiżi, hekk hu l-gvern illi jippjana mhux issa fit-tul kif konna ngħidu qabel imma jippjana ħalli jagħti t-tama l-konfort, anki lil dawn illi qegħdin sa issa esklużi minn dan il-pakkett t’għajnuna.” Dr Delia temma l-appell tal-Oppożizzjoni biex l-Gvern jraħħas b’minn tal-anqas 50 fil-mija l-kontijiet tad-dawl u l-ilma ghal kulhadd fiż-żmien meta ħafna nies qed iqattgħu aktar ħin id-dar u għalhekk jikkonsmaw aktar anke għaliex il-prezz taż-żejt roħos. “Illum inqas minn 30 dollaru l-barmil u previst illi jibqa’ jonqos hawn min qed jgħid li se jonqos sa 10 dollari l-barmil. Mela n-nefqa tal-Gvern effettivament hija ħafna inqas biex ikun qed jixtri ż-żejt. Mela l-piż fuq il-Gvern, fir-realtà din mhi se tiswih xejn.” Il-Kap tal-Partit Nazzjonalista qal li l-Gvern għandu jwaqqaf b’mod immedjat il-ħlas għall-kirjiet tiegħu sakemm is-sitwazzjoni tirritorna għan-normal. “Per eżempju fabbriki, dawk li jimpjegaw in-nies, ħwienet. Trid tara liema huma, il-Gvern għandu l-elenku ta’ liema huma, dawk li assolutament m’għandhom bejgħ ta’ xejn, allura l-Gvern jista’ jiddeċiedi, għandu s-setgħa li totalment jaħfer l-ammonti li huma dovuti fil-perjodu kollu li dawn m’għandhom dħul ta’ xejn.” Dr Delia qal li l-Oppożizzjoni se tkompli taħdem fl-interess nazzjonali sabiex ikun assigurat li ħadd ma jerfa’ piż iżjed milli jiflaħ."
2020-03-25,Sa tmiem Marzu l-istudenti se jiġu infurmati bid-deċiżjoni tal-awtoritajiet dwar l-eżamijiet,https://www.tvm.com.mt/mt/news/sa-tmiem-marzu-l-istudenti-se-jigu-infurmati-bid-decizjoni-tal-awtoritajiet-dwar-l-ezamijiet/,"Il-Ministru għall-Edukazzjoni u Xogħol Owen Bonnici qal li kellu laqgħat ma’ rappreżentanti tal-Università, il-Bord tal-Matsec u persuni oħra dwar l-eżamijiet ta’ tmiem is-sena. Il-Ministru Bonnici li kien qed iwieġeb mistoqsija supplimentari tad-Deputat Nazzjonalista Claudette Buttigieg qal li l-laqgħa saret wara li diversi organizazzjonijiet għamlu proposti dwar dawn l-eżamijiet fid-dawl tal-kriżi tal-Covid 19. Il-Ministru Bonnici irriafferma illi sa tmiem dan ix-xahar, l-istudenti li se joqogħdu għall-eżamijiet tal-benchmarking, tal-livell ordinarju, il-livell avvanzat u eżamijiet oħra post sekondarji se jkunu infurmati bid-deċiżjoni tal-awtoritajiet."
2020-03-25,ARA: It-toroq Maltin u Għawdxin baħħ,https://www.tvm.com.mt/mt/news/ara-it-toroq-maltin-u-ghawdxin-bahh/,Ma tarax ruħ lanqas fl-aktar postijiet li ssoltu jkunu mballati nies f’filmat bi drone meħud minn Eric Bartolo u Michel Bezzina. It-toroq Maltin u Għawdxin jinsabu vojta bi skiet li taqtgħu b’sikkina. Xeni surreali li qatt ma rajna bħalhom.
2020-03-25,Ara x’għamlu dawn iż-żewġ aħwa biex jawguraw lil ommhom f’għeluq sninha,https://www.tvm.com.mt/mt/news/ara-xghamlu-dawn-iz-zewg-ahwa-biex-jawguraw-lil-ommhom-fgheluq-sninha/,"Żewġ aħwa kienu ppjanaw li joħorġu lil ommhom għal għeluq sninha, iżda s-sitwazzjoni tal-Covid-19 ħassritilhom kollox. Minflok, Daniela u Antonella Mizzi ddeċidew li jagħtu sorpriża mod ieħor lil ommhom Mary, li lbieraħ għalqet 69 sena. Waqt li waħħlu żewġ strixxuni mal-ħajt faċċata ta’ darha f’Santa Luċija, Daniela u Antonella kantaw l-isbaħ xewqat lil ommhom, li ħarġet ixxejrilhom mill-gallarija. Daniela qalet li ilhom ġimagħtejn ma jżuru lill-ġenituri tagħhom f’darhom, u appellat biex kulħadd jieħu ħsieb lill-ġenituri anzjani billi għal issa jżomm ’il bogħod minnhom. "
2020-03-25,Jitwaqqfu t-titjiriet tal-Air Malta lejn Brussell u Vjenna,https://www.tvm.com.mt/mt/news/jitwaqqfu-t-titjiriet-tal-air-malta-lejn-brussell-u-vjenna/,"It-titjiriet tal-Air Malta lejn Brussell u Vjenna twaqqfu fid-dawl tal-imxija tal-coronavirus. Fi stqarrija, il-linja tal-ajru qalet li minħabba restrizzjonijiet tal-ivvjaġġar impost minn diversi pajjiżi Ewropej kellhom jitwaqqfu dawn it-titjiriet. L-Air Malta se tkun qed topera titjiriet lejn l-ajruporti ta’ Londra – Heathrow, Frankfurt u Amsterdam li qed jipprovdu lill-pajjiż b’merċa u tagħmir mediku fost oħrajn filwaqt li qed toffri servizz biex il-Maltin maqbudin barra jinġiebu lura Malta. Dan is-servizz se jkompli fil-ġimgħat li ġejjin iżda tibdiliet fl-iskedi jista’ jkunu mistennija hekk kif is-sitwazzjoni f’kull pajjiż qed tinbidel minn ħin għal ħin."
2020-03-25,Covid-19: Tabiba Maltija tispjega għaliex ittieħdu ċertu miżuri iebsin f’Malta,https://www.tvm.com.mt/mt/news/covid-19-tabiba-maltija-tispjega-ghaliex-ittiehdu-certu-mizuri-iebsin-fmalta/,"It-Tabiba Melanie Zammit Burge, minn Mater Dei spjegat b’mod dettaljat u ċar għaliex il-gvern Malti u s-Supertendent għas-Saħħa ħadu ċertu miżuri iebsin. Hija spjegat kif hemm żewġ metodi kif pajjiż jista’ jaffaċċja din il-pandemija. Hija qalet li l-aktar metodu faċli fejn il-popolazzjoni tikseb immunità hija permess ta’ vaċċin li f’dan ix-xenarju għad ma jeżistix. Fin nuqqas ta’ dan qalet hemm 2 metodi kif il-gvernijiet jistgħu jaffaċċjaw pandemija; 1.il-virus jitħalla jinxtered b’mod mgħaġġel mal-popolazzjoni billi titħalla għaddejja l-ħajja normali, bħala ġara fl-Italja. Hekk ikun hemm numru kbir ta’ persuni infettati f’qasir żmien bil-pandemija tispiċċa f’qasir żmien. Iżda dan joħloq piżijiet kbar fuq il-qasam tas-saħħa u jkun hemm ħafna mwiet. 2. it-tieni metodu, liema implimenta l-gvern Malti, huwa li jitrażżan il-virus b’miżuri ħorox bħall-għeluq tas-skejjel, twaqqif ta’ titjiriet fost oħrajn biex jiġu kkontrollati każijiet serji u l-imwiet. B’dan il-metodu ma jkunx hemm piżijiet kbar fuq l-isptar u r-riżorsi tas-saħħa. Isma’ x’qalet it-Tabiba Zammit Burg hawn;"
2020-03-25,Għaddejja ħidma ta’ kontroll wara s-sejba ta’ każi ta’ Covid-19 fl-Aġenzija Sapport,https://www.tvm.com.mt/mt/news/ghaddejja-hidma-ta-kontroll-wara-s-sejba-ta-kazi-ta-covid-19-fl-agenzija-sapport/,"Raġel Malti ta’ 21 sena huwa fost l-aħħar każijiet ta’ Covid-19 ikkonfermati llum, li issa laħqu 129. Il-Professur Charmaine Gauci qalet li dan il-każ huwa marbut ma’ każi li kienu diġà ġew ikkonfermati, u li huma ta’ żewġ residenti tal-Aġenzija Sapport. Qalet li qed issir ħidma biex tiġi kkontrollata s-sitwazzjoni, fosthom bil-kwarantina tal-persuni fir-residenza. Ara wkoll: 19-il persuna oħra bil-Covid-19 f’Malta "
2020-03-25,Ix-xufier tal-linja bil-Covid-19 – ir-riskju għall-passiġġiera huwa baxx,https://www.tvm.com.mt/mt/news/ix-xufier-tal-linja-bil-covid-19-ir-riskju-ghall-passiggiera-huwa-baxx/,"Is-Superintendent tas-Saħħa Pubblika, Charmaine Gauci, wieġbet mistoqsijiet tal-ġurnalisti dwar ix-xufier tat-trasport pubbliku li jiem ilu nstab pożittiv għall-Covid-19. Waqt il-konferenza stampa tal-lum, Prof Gauci qalet li b’rabta ma’ dan ix-xufier saret evalwazzjoni tar-riskju, u fir-rigward tal-passiġġiera li setgħu ġew f’kuntatt miegħu, ir-riskju huwa baxx ħafna, għaliex il-kuntatt kien minimu. Żiedet li l-awtoritajiet tas-saħħa ħadmu ma’ Transport Malta, fejn mill-ewwel ittieħdet id-deċiżjoni biex il-karozzi tal-linja jibdew bdew jgħabbu inqas nies mis-soltu bil-għan li jitnaqqas ir-riskju. Illum kienu kkonfermati 19 każijiet ġodda, bit-total ta’ persuni infettati f’Malta tela’ għal 129. Prof Gauci qalet li r-rata tal-imxija tal-Covid-19 tiddependi minn kemm il-persuni jsegwu r-rakkomandazzjonijiet tal-awtoritajiet tas-saħħa u ma joħorġux minn darhom, ħlief għall-bżonn. Ara wkoll: 19-il persuna oħra bil-Covid-19 f’Malta    "
2020-03-25,19-il persuna oħra bil-Covid-19 f’Malta,https://www.tvm.com.mt/mt/news/19-il-persuna-ohra-bil-covid-19-fmalta/,"Ġew ikkonfermati 19 każijiet ġodda ta’ Covid-19 f’Malta, biex issa n-numru ta’ persuni li ttestjaw pożittivi għall-virus f’Malta telgħu għal 129. Dan ħabbritu s-Supretendent tas-Saħħa Pubblika, il-Professur Charmaine Gauci, waqt konferenza stampa llum, li qalet li 8 minn dawn il-każijiet il-ġodda huma relatati ma’ safar. Qalet li lbieraħ saru 480 swab, u b’kollox saru 3,819-il swab. Każijiet ġodda relatati mas-safar Illum ġew ikkonfermati 8 każijiet ġodda ta’ persuni infettati bil-Coronavirus li ġew minn barra. Minn 19-il każ, hemm 2 nisa li ġew mill-Ingilterra kif ukoll 2 Ingliżi li jgħixu Malta; raġel ta’ 54 sena u t-tifel tiegħu ta’ 22 sena. Ma’ dawn ġie kkonfermat ukoll każ ta’ mara Spanjola ta’ 40 sena li tgħix Malta u ġiet minn Spanja. Hemm ukoll fost dawn 2 każijiet relatati ma’ xulxin ta’ żewġt irgiel ta’ 52 u 19-il sena li ġew mill-Awstrija. Mara Maltija ta’ 56 sena li ġiet mill-Polonja wkoll tinsab infettata bil-coronavirus. Każijiet relatati ma’ contact tracing  Jiżdiedu l-każijiet li ġejjin minn cluster bis-saħħa tal-contact tracing. Ġie kkonfermat raġel Malti ta’ 21 sena bil-coronavirus li jaħdem fl-Aġenzija Sapport. Il-Professur Gauci qalet li qed issir ħidma u koperazzjoni mill-management tal-post fejn qed isir lockdown u kwarantina min-nies tal-post. Fost dawn il-pazjenti ta’ contact tracing hemm Malti ta’ 58 sena li jiġi minn persuna li ttestja pożittiv li kien healthcare worker. Hemm ukoll raġel li kien f’kuntatt ma’ persuna pożittiva f’gym u mara ta’ 52 sena li tiġi minn persuna li mmarkat pożittiva. 7 persuni infettati bil-Covid-19 kawża ta’ trasmissjoni lokali Il-Professur Gauci qalet li dawn is-7 każi ta’ persuni infettati bil-Covid-19 ma nstabx minn fej nibtu. Fost dawn hemm Malti ta’ 27 sena, Taljan ta’ 38 sena li jgħix Malta, mara ta’ 24 sena li hija healthcare worker, Ċiniż ta’ 23 sena li jgħix Malta, Malti ta’ 47 sena, Maltija ta’ 60 sena u anzjan ta’ 81 sena. Il-Professur Gauci qalet li l-anzjan ta’ 81 sena ddaħħal għall-kura fl-IDU f’kundizzjoni stabbli. Hija qalet li pazjenti anzjani jinsabu f’riskju ogħla u qed għalhekk jinżammu l-isptar. Huwa m’għandu l-ebda kumplikazzjonijiet s’issa. Rigward l-anzjan ta’ 61 sena li ddaħħal l-ITU minħabba kumplikazzjonijiet fil-pulmun, il-Professur Gauci qalet li għadu instabbli iżda mhux f’qagħda kritika. Segwi hawn il-konferenza sħiħa:"
2020-03-25,ARA: Sindki Taljani jitilfuha mar-residenti li jibqgħu jisfidaw il-Covid-19…,https://www.tvm.com.mt/mt/news/ara-sindki-taljani-jitilfuha-mar-residenti-li-jibqghu-jisfidaw-il-covid-19/,"Għadd ta’ sindki Taljani tilfuha hekk kif xi residenti għadhom jisfidaw il-talba tal-gvern biex jibqgħu d-dar u ma joħorġux barra. Is-sindki rrikorrew għall-midja soċjali biex iwiddbu lir-residenti u xi wħud saħansitra heddewhom; min bi flame-thrower u min b’mazza. https://twitter.com/i/status/1241696164782669824 Oħrajn appellaw lir-residenti biex ma jużawx lill-klieb tagħhom bħala skuża biex joħorġuu ‘l barra. Qalu li l-klieb qed ibatu kawża ta’ dan hekk kif ħafna qed jidhru viżibbilment meħluba. Xi sindki saħansitra ħarġu fil-pjazzez u fil-positijiet ta’ rikreazzjoni biex jordnaw lil min sabu barra jiġru lura lejn id-dar. You asked for more Italian Mayors losing their shit at people breaking quarantine. I'm delivering. Here's two more mayors. Something else that drove me crazy is people secretly going to the beauty parlour. You will die all nicely waxed. But you will die. #Covid19 pic.twitter.com/SOiLpp5rwd — 🌈 (@protectheflames) March 23, 2020  "
2020-03-25,Il-Prinċep Karlu jlaqqat il-Coronavirus,https://www.tvm.com.mt/mt/news/il-princep-karlu-jlaqqat-il-coronavirus/,"Tħabbret l-aħbar li l-Prinċep ta’ Wales jinsab infettat bil-Coronavirus. S’issa l-Prinċep Karlu, li għandu 71 sena, għandu sintomi ħfief u jinsab f’saħħtu. Id-Dukessa ta’ Cornwall ġiet ittestjata għall-Covid-19 imma s’issa jidher li m’għandhiex il-marda. "
2020-03-25,Żminijietna tilqa’ l-miżura ta’ dħul minimu għall-ħaddiema,https://www.tvm.com.mt/mt/news/zminjietna-tilqa-l-mizura-ta-dhul-minimu-ghall-haddiema/,"L-Organizazzjoni Xellugija Żminijietna qalet li tilqa’ d-deċiżjoni tal-Gvern li japplika l-miżura ta’ dħul minimu garantit biex jissalvagwardja l-impjiegi. Qalet li dħul minimu garantit hija sistema ta’ provediment ta’ għajnuna soċjali li tiggarantixxi li ċ-ċittadini kollha jkollhom dħul suffiċjenti biex jgħixu, f’sitwazzjoni ta’ prekarjat jew staġnar ekonomiku. Żiedet li tirrikonoxxu l-ħidma ta’ Gvern Laburista biex f’Malta l-finanzi jkunu f’livelli sostenibbli, bil-kontra ta’ Gvern Lemini Nazzjonalista. Ħeġġet lill-Gvern biex jikkunsidra jerġa jdaħħal aktar ’il quddiem sistema ta’ ‘taxxa progressiva’ biex jerġa’ jilħaq il-bżonnijiet fiskali tal-pajjiż."
2020-03-25,Ara: Iqanqlu l-ottimiżmu b’kanzunetta ddedikata lil min qed jaħdem lejl u nhar għall-poplu,https://www.tvm.com.mt/mt/news/ara-iqanqlu-l-ottimizmu-bkanzunetta-ddedikata-lil-min-qed-jahdem-lejl-u-nhar-ghall-poplu/,"F’dawn il-jiem, fid-dawl taċ-ċirkostanzi li qed ngħixu fihom, bosta persuni li jaħdmu fil-qasam tas-saħħa, u mhux biss, qed jagħtu qalbhom, b’ħidma sfieqa lejl u nhar li spiss iżżommhom ‘il bogħod mill-għeżież tagħhom, bil-għan li jipproteġuna lkoll. F’dan l-isfond, għadd ta’ atturi Maltin, żgħar u kbar, li jieħdu sehem f’diversi produzzjonijiet ta’ ‘Rewind Productions’, fosthom f’ ‘Sorelle’ u f’ ‘F’Ġieħ l-Imħabba’, u li bħalissa jinsabu weqfin mill-ġbid, ingħaqdu flimkien permezz tal-mużika, b’kanzunetta li nstemgħet għall-ewwel darba fis-sensiela ‘D.R.E.A.M.S’. Liema kanzunetta, qed tiġi ddedikata lil dawk kollha li qed jagħtu servizz lill-poplu Malti u Għawdxi f’dan il-mument. Il-filmat, huwa xempju ta’ pożittività u ottimiżmu, u bla ma trid imisslek qalbek, filwaqt li jfakkarna lkoll li jekk inkomplu niġbdu ħabel wieħed, dan iż-żmien straordinarju ma ndumux wisq ma noħorġu minnu."
2020-03-25,Bdiewa u raħħala Maltin se jibqgħu jaħdmu biex kulħadd ikollu ikel frisk,https://www.tvm.com.mt/mt/news/bdiewa-u-rahhala-maltin-se-jibqghu-jahdmu-biex-kulhadd-ikollu-ikel-frisk/,"Bdiewa u raħħala Maltin qalu li qed jaħdmu biex il-produzzjoni tal-ikel f’Malta tkompli minkejja l-inċertezzi globali li nħolqu bħalissa minħabba l-Covid19. Dan intqal fi stqarrija maħruġa mill-Malta Dairy Products Ltd. flimkien mal-Għaqda Bdiewa Attivi u l-Koperattiva ta’ min Irabbi l-Majjal, fid-dawl tat-tħassib tal-konsumaturi li l-provvista tal-ikel tista’ ma tkunx biżżejjed, Qalu li dawn iż-żminijiet ta’ inċertezza jistgħu jgħinu lil dak li jkun japprezza iżjed l-importanza ta’ minn fejn verament joriġina l-ikel u l-valur li għandha l-katina tal-provvista tal-ikel lokali, għax dan huwa l-uniku settur tal-ikel li l-popolazzjoni Maltija għandha kontroll fuqu u tista’ sserraħ fuqu. Saħqu li sakemm is-setturi agrikoli jkomplu jeżistu f’pajjiżna, u l-bdiewa lokali jibqgħu jieħdu ħsieb l-annimali u r-raba tagħhom, se jkomplu jaslu prodotti friski lokali kuljum mir-razzett għal fuq il-mejda tal-ikel tal-konsumaturi f’Malta. Huma appellaw lill-konsumaturi biex jappoġġjaw il-prodotti lokali biex b’hekk ikunu jistgħu jiggarantixxu provvista kontinwa ta’ prodotti friski, kemm fi żminijiet tajbin kif ukoll ħżiena."
2020-03-25,Il-Kap Eżekuttiv tal-FMS tispjega kif qed jitħejja sptar għal pazjenti bil-Covid-19,https://www.tvm.com.mt/mt/news/il-kap-ezekuttiv-tal-fms-tispjega-kif-qed-jithejja-sptar-ghal-pazjenti-bil-covid-19/,"Il-Kap Eżekuttiv tal-Fondazzjoni għas-Servizzi Mediċi, Carmen Ciantar, qalet li qed jitħejja sptar apposta b’madwar 60 sodda li se jkun iddedikat għall-pazjenti bil-Covid-19 li jkollhom bżonn il-kura. Intervistata waqt l-aħbarijiet ta’ TVM ilbieraħ, is-Sinjura Ciantar qalet li wara laqgħa li saret fi tmiem il-ġimgħa, ġie deċiż li dan l-isptar isir f’Mater Dei, biex ikunu jistgħu jiġu utilizzati bl-aħjar mod ir-riżorsi umani."
2020-03-25,Il-miżuri tal-Gvern jagħtu serħan tal-moħħ lill-impjegati u lil min iħaddem – l-ACE,https://www.tvm.com.mt/mt/news/il-mizuri-tal-gvern-jaghtu-serhan-tal-mohh-lill-impjegati-u-lil-min-ihaddem-l-ace/,L-Association of Catering Establishments (ACE) ukoll kellha kliem ta’ tifħir għall-pakkett finanzjarju ta’ għajnuna mħabbar mill-Gvern ilbieraħ filgħaxija. L-assoċjazzjoni qalet li l-miżuri meħuda se jiżguraw ix-xogħol tal-ħaddiema u serħan tal-moħħ kemm għall-impjegati kif ukoll għal min iħaddem.
2020-03-25,Fin-12:30 – Is-Supretendent għas-Saħħa tindirizza konferenza stampa dwar il-Covid-19,https://www.tvm.com.mt/mt/news/fin-1230-is-supretendent-ghas-sahha-tindirizza-konferenza-stampa-dwar-il-covid-19/,"Is-Supretendent għas-Saħħa, Charmaine Gauci se tindirizza konferenza stampa dwar l-aħħar żviluppi marbuta mal-imxija tal-Covid-19 f’pajjiżna. Ilbieraħ żdiedu 3 każijiet ġodda, bin-numru totali ta’ infettati jitla’ għal 110. Il-konferenza stampa se tixxandar fuq TVM, Radju Malta, tvm.com.mt u l-paġna facebook ta’ TVM"
2020-03-25,Spiċċa jagħmel il-‘Breakfast Cafe’ mid-dar,https://www.tvm.com.mt/mt/news/spicca-jaghmel-il-breakfast-cafe-mid-dar/,"F’dawn il-jiem, ħlief Covid-19 ma tismax. Il-Coronavirus spiċċa fuq fomm kulħadd, u ma ħalla ‘l ħadd bi kwietu. Lanqas lil Carlo Borg Bonaci, li ta’ kuljum sa minn sbieħ il-jum iżomm kumpanija lis-segwaċi ta’ Magic Malta b’ ‘Carlo’s Breakfast Cafe’. Liema programm, fl-isfond tas-sitwazzjoni staordinarja li qegħdin ngħixu fiha, Carlo ser ikollu jkompli jagħmlu mid-dar. Għaldaqstant, f’dawn l-aħħar jiem, kaxkar miegħu nofs studio u reħielha lejn id-dar mgħammar bi screen u żewġ speakers daqshiex, fost l-oħrajn. Madanakollu, kif jixhed ritratt imtella’ fuq il-paġna ta’ Facebook ta’ Magic Malta, anki jekk minn daru, Carlo, bi tbissima fuq fommu, xorta waħda jidher li qed jagħmel l-almu tiegħu, hekk kif bħalma jgħidu l-Queen the show must go on."
2020-03-25,Pakkett pożittiv ta’ għajnuna finanzjarja – il-MEA,https://www.tvm.com.mt/mt/news/pakkett-pozittiv-ta-ghajnuna-finanzjarja-il-mea/,Il-Malta Employers Association (MEA) laqgħet il-pakkett finanzjarju mħabbar mill-Gvern ilbieraħ li ddeskrivietu bħala wieħed pożittiv. L-assoċjazzjoni appellat għal aktar djalogu soċjali biex isir aġġornament sostenibbli tal-pakkett finanzjarju skont kif tkompli tiżvolġi s-sitazzjoni li ġġib magħha l-imxija tal-Covid-19. Qalet ukoll li se tkompli tħeġġeġ lil min ġiħaddem biex joħolqu strateġiji biex kemm jista’ jkun iżommu l-ħaddiema u jitnaqqas il-qgħad.
2020-03-25,Il-miżuri mħabbra mill-gvern saru bil-ħsieb li jgħinu lin-negozju Għawdxi – il-GTA u l-GBC,https://www.tvm.com.mt/mt/news/il-mizuri-mhabbra-mill-gvern-saru-bil-hsieb-li-jghinu-lin-negozju-ghawdxi-il-gta-u-l-gbc/,"Il-Gozo Business Chamber flimkien mal-Gozo Tourism Association laqgħu l-miżuri mħabbra mill-Gvern ilbieraħ filgħaxija. L-organizzazzjonijiet qalu li l-miżuri mħabbra se jipproteġu l-impieg fi ħdan in-negozju Għawdxi. Wara diversi diskussjonijiet mal-Prim Ministru u l-Ministru għal Għawdex, l-organizzazzjonijiet jinnotaw li dawn l-inċentivi finanzjarji saru bil-ħsieb li jissalvagwardjaw l-intrapriżi Għawdxin, f’din is-sitwazzjoni straordinarja. L-organizzazzjonijiet qalu li se jkomplu jsegwu mill-qrib mal-Gvern, kif ukoll ma’ partijiet interessati oħrajn, is-sitwazzjoni kif se tkompli tiżvolġi."
2020-03-25,Jekk tinsab sieq fuq sieq id-dar b’TVMi għandek x’tara,https://www.tvm.com.mt/mt/news/jekk-tinsab-sieq-fuq-sieq-id-dar-btvmi-ghandek-xtara/,"Is-sitwazzjoni straordinarja li ninsabu fiha ġabitna lkoll xi ftit jew wisq daharna mal-ħajt, hekk kif iċ-ċirkostanzi li qegħdin ngħixu fihom sfrattaw ir-rutina ta’ kuljum ta’ bosta. Madanakollu, kull deni ħudu b’ġid, hekk kif iss’aktar minn qatt qabel dak li jkun jaf sab ix-xoqqa f’moxtha biex igawdi ftit aktar mis-soltu lill-għeżież li jgħix magħhom taħt l-istess saqaf, u li frott il-ħajja mgħaġġla ta’ kuljum dak li jkun aktarx li ftit li xejn ikollu ċans jintefa’ magħhom sieq fuq sieq id-dar. F’dan l-isfond, f’dawn il-jiem, fuq TVMi, il-pjattaforma on demand ta’ Television Malta, qed jittellgħu għadd ta’ teledrammi li huma tant għal qalb bosta Maltin u Għawdxin, fosthom ‘Strada Stretta’, l-ewwel żewġ staġuni ta’ ‘L-Għarusa’, ‘Sorelle’, u ‘F’Ġieħ l-Imħabba’. U, ftit ftit, TVMi ser jitkattar b’aktar kontenut. Tista’ żżur il-paġna ta’ TVMi billi tagħfas hawnhekk."
2020-03-25,Il-Malta Chamber of SMEs sodisfatta bil-miżuri li ħabbar il-gvern ilbieraħ,https://www.tvm.com.mt/mt/news/il-malta-chamber-of-smes-sodisfatta-bil-mizuri-li-habbar-il-gvern-ilbierah/,"Il-Malta Chamber of SMEs laqgħet ir-rispons pożittiv għall-kwistjonijiet kruċjali li tqajjmu. L-organizzazzjoni qalet li, f’isem is-setturi li tirrappreżenta, se tibqa’ tqajjem u taħdem għat-tħassib tagħhom. Fl-aħħar jiem, l-organizzazzjoni kienet f’kuntatt kontinwu mal-Prim Ministru fejn insistiet li l-benefiċċju tal-qgħad għandu jkun il-bażi ta’ benefiċċju tax-xogħol fil-biċċa l-kbira tas-setturi. Għalhekk, l-organizzazzjoni laqgħet id-deċiżjoni tal-gvern li jimxi fuq dan il-parir l-għaliex dan se jgħin lin-negozji fil-bżonn mingħajr mal-impjegati tal-istess negozji jispiċċaw bla xogħol. Il-Malta Chamber of SMEs qalet li l-gvern ta l-kelma tiegħu li se jgħin lis-settur privat f’dan iż-żmien delikat u qalet li hemm bżonn aktar għajnuna mill-banek f’dan ir-rigward.  Semmiet ukoll l-importanza li jiġu indirizzati problemi oħrajn bħall-kiri.  "
2020-03-25,Għajnuna onlajn għal min qed iħossu waħdu u qed ibati bl-ansjetà,https://www.tvm.com.mt/mt/news/ghajnuna-onlajn-ghal-min-qed-ihossu-wahdu-u-qed-ibati-bl-ansjeta/,"Min qed iħossu waħdu u qed ibati bl-ansjetà fid-dawl tas-sitwazzjoni attwali li ġabet magħha l-imxija tal-Covid-19, jista’ jirrikorri għall-għajnuna fuq kellimni.com Kull min qed iħossu mbeżża’ jew ansjuż qed jiġi mħeġġeġ jitkellem ma’ professjonisti f’dan il-qasam. Is-servizz li qed joffru kellimni.com huwa disponibbli 24 siegħa kuljum, huwa bla ħlas u kunfidenzjali. Tista’ tikkuntattja lil kellimni.com fuq dawn il-pjattaformi; chat: https://kellimni.herokuapp.com/mt/chat email: http://kellimni.com/mt/email-us/ app: http://kellimni.com/mt/#smart-messaging-anchor"
2020-03-25,Bħall-Prim Ministru għadd ta’ Ministri se jċedu xahar paga għal min hu fil-bżonn,https://www.tvm.com.mt/mt/news/bhall-prim-ministru-se-jcedu-xahar-paga-ghal-min-hu-fil-bzonn-fdan-iz-zmien-difficli/,"Il-Ministru għall-Ekonomija Silvio Schembri kif ukoll il-Ministru għat-Turiżmu Julia Farrugia Portelli, se jċedu paga ta’ xahar għal min hu l-aktar fil-bżonn. Magħhom ingħaqdu wkoll il-Ministru għax-Xogħol u l-Edukazzjoni, Owen Bonnici, il-Ministru għall-Agrikoltura u s-Sajd Anton Refalo, u s-Segretarju Parlamentari għall-Anzjanità Attiva u l-Persuni b’Diżabilità, Silvio Parnis. Dan il-ġest tal-Ministri jsegwi dak tal-Prim Ministru Robert Abela wara li lbieraħ huwa wkoll ħabbar li se jċedi xahar paga biex jiffinanzja l-pakkett ta’ miżuri li ġie imħabbar mill-Gvern. Is-setturi tat-turiżmu u l-ekonomija huma fost l-agħar milquta f’dan iż-żmien straordinarju, li l-Prim Ministru ddeskriva bħala ‘gwerra’ kontra għadu inviżibbli, il-Covid-19 li ġab lid-dinja għarkupptejha. Ara wkoll: Il-Prim Ministru se jċedi xahar paga minn tiegħu "
2020-03-25,L-MHRA tgħid li l-miżuri mħabbra mill-gvern iġeddu tama għall-futur,https://www.tvm.com.mt/mt/news/l-mhra-tghid-li-l-mizuri-mhabbra-mill-gvern-igeddu-tama-ghall-futur/,"L-Assoċjazzjoni għal-Lukandi u r-Ristoranti, l-MHRA, qalet li l-miżuri l-ġodda mħabbra mill-Prim Ministru jġeddu t-tama għall-futur. Fi stqarrija l-MHRA qalet li l-mewġa ta’ miżuri jimmitiga l-kriżi ekonomika kkaġunata mill-pandemija tal-COVID-19. Qalet li temmen li dawn il-miżuri ser jgħinu lis-settur tat-turiżmu u l-ospitalità biex jegħlbu dan il-maltemp ekonomiku. Il-President tal-MHRA Tony Zahra qal li l-Assoċjazzjoni tinsab sodisfatta li l-Gvern laqa’ l-appelli biex issir reviżjoni tal-għajnuna finanzjara għall-ġid tal-ekonomija."
2020-03-25,Il-PN sejjaħ il-pakkett ta’ miżuri bħala xhieda li l-gvern qed jirreaġixxi tard,https://www.tvm.com.mt/mt/news/il-pn-sejjah-il-pakkett-ta-mizuri-bhala-xhieda-li-l-gvern-qed-jirreagixxi-tard/,"Fl-ewwel reazzjoni, il-Partit Nazzjonalista sejjaħ il-pakkett ta’ miżuri bħala xhieda li l-gvern qed jirreaġixxi tard u bil-mod quddiem sitwazzjoni li tirrikjedi azzjoni fil-pront. Fi stqarrija ntqal li numru ta’ ħaddiema u professjonisti li jaħdmu f’numru ta’ setturi mhux se jiġu koperti mill-miżuri. Intqal li minn 164,000 impjegat fis-settur privat li kollha se jintlaqtu ħażin minn din is-sitwazzjoni, il-Gvern għażel li jgħin bis-serjetà 60,000 biss. Il-Partit Nazzjonalista reġa’ tenna li l-Oppożizzjoni qed tistenna li jraħħas il-kontijiet tad-dawl u l-ilma u appella biex il-gvern b’mod immedjat li jwaqqaf il-kirjiet tal-gvern sakemm is-sitwazzjoni tirritorna għan-normal."
2020-03-25,Bħall-bqija tad-dinja Malta tinsab fi gwerra kontra dan il-virus – il-PM,https://www.tvm.com.mt/mt/news/bhall-bqija-tad-dinja-malta-tinsab-fi-gwerra-kontra-dan-il-virus-il-pm/,"Il-Gvern ħabbar pakkett ta’ miżuri li sar bi qbil mal-imsieħba soċjali bl-għan li jkompli jgħin lill-oqsma li ntlaqtu, u se jkomplu jintlaqtu, mill-imxija tal-Covid 19 f’Malta. Dan il-pakkett ta’ miżuri se jiswa bejn 65 u 70 miljun ewro fix-xahar u hu retroattiv mid-9 ta’ Marzu li għadda. F’konferenza tal-aħbarijiet, il-Prim Ministru Robert Abela qal li bħall-bqija tad-dinja, Malta tinsab fi gwerra li mhix gwerra tal-armi, imma gwerra kontra dan il-virus bl-għan li l-pajjiż joħroġ minn din is-sitwazzjoni. Ħabbar li hu se jkun qed joffri l-paga tiegħu ta’ xahar biex jgħin biex tkun indirizzata din is-sitwazzjoni li laqtet ħafna ħaddiema. Il-Prim Ministru Robert Abela ħabbar li se jagħti 800 ewro fix-xahar lil kull ħaddiem li jaħdem fis-setturi li l-iktar li ntlaqtu b’mod drastiku mill-imxija tal-coronavirus, fosthom is-settur turistiku u dawk l-industriji li kellhom jagħlqu temporanjament kawża tad-deċiżjonijiet li ħa l-Gvern biex iħares is-saħħa tal-poplu. Hu stmat li mit-turiżmu biss il-pajjiż se jitlef 2 biljun ewro. Minbarra t-turiżmu, is-setturi l-oħra l-iżjed milquta huma wholesale, retail, akkomodazzjoni, ristoranti, kiri ta’ karozzi u muturi, aġenziji tal-ivvjaġġar, sigurtà, tindif, trasport, entertainment u attivitajiet personali bħall-barbiera, hairdressers u beauticians. Għal dawn l-industriji l-iktar milquta, il-Gvern kien se jħallas ta’ jumejn xogħol ibbażat fuq 800 ewro fix-xahar. Bil-pakkett aġġornat issa l-Gvern se jkun qed iħallas sa 5 ijiem xogħol u b’hekk se jagħti 800 ewro fix-xahar. Din il-miżura se tolqot 60,000 impjegat u se tiswa 44 miljun ewro fix-xahar. Għas-setturi l-oħrajn, bħal partijiet mill-wholesale, manifattura u warehousing, il-Gvern se jagħti ġurnata ħlas ibbażata fuq 800 ewro fix-xahar, bil-possibbilità li din titla’ għal jumejn. Din il-miżura se tolqot 50,000 ħaddiem u se tiswa 17-il miljun ewro fix-xahar. Għall-Għawdxin, minbarra li tapplika l-miżua ta’ 800 ewro fix-xahar, il-Gvern se jkun qed iħallas jumejn xogħol ibbażati fuq 800 ewro fix-xahar għall-oqsma l-oħra. Is-self employed li jħaddmu nies magħhom, minflok jumejn, se jingħataw għajnuna għal 3 ijiem xogħol. L-għajnuna għal dawk li jaħdmu fuq bażi full time se tkun ta’ 800 ewro u għal dawk fuq bażi part time din l-għajnuna se tkun ta’ 500 ewro. Bi qbil bejn min iħaddem u l-unions fl-MCESD, minbarra t-800 ewro fix-xahar, min iħaddem se jagħti minimu ta’ 400 ewro oħra. Min iħaddem u ma jistax jiggarantixxi dan għandu jmur għand id-direttur tax-xogħol u jrid jinħoloq mekkaniżmu li permezz tiegħu jkun jista’ jagħrbel jekk min iħaddem għandux raġun jew le. Dr Abela qal li dan kollu qed isir biex ladarba l-pajjiż joħroġ minn dan kollu n-negozji ma jkollhomx għalxiex jibdew mill-bidu u jerġgħu jfittxu l-impjegati."
2020-03-24,Il-Prim Ministru se jċedi xahar paga minn tiegħu,https://www.tvm.com.mt/mt/news/il-prim-ministru-se-jcedi-xahar-paga-minn-tieghu/,"Il-Prim Ministru Robert Abela ħabbar li se jkun qed iċedi l-paga tiegħu għal dan ix-xahar, bil-flus se jmorru biex jiġi ffinanzjat il-pakkett ta’ miżuri li ġie imħabbar. Qal li din hija inċentiva żejda, li jekk jieħdu dan l-eżempju numru ta’ nies, tagħmel differenza. Hu stieden ħaddiema oħra taċ-ċivil li forsi jinsabu f’sitwazzjoni finanzjarja komda, biex jagħmlu bħalu, biex dawn il-flus ikunu jistgħu imorru f’dik li sejħilha ‘war chest’, biex ikun hemm minfejn jibqgħu jitħallsu persuni oħra li l-impjieg, jew il-paga tagħhom, huma imdendla."
2020-03-24,Malta se titlef €2 biljun mit-turiżmu – se toffri pakkett lill-ħaddiema ta’ €70 miljun,https://www.tvm.com.mt/mt/news/malta-se-titlef-e2-biljun-mit-turizmu-se-toffri-pakkett-lill-haddiema-ta-e70-miljun/,"Fil-konferenza ta’ aħbarijiet li matulha ħabbar pakkett finanzjarju biex tiġi megħjuna l-ekonomija ta’ pajjiżna, il-Prim Ministru Robert Abela qal li dawn il-miżuri se jiswew lill-Gvern madwar €70 miljun fix-xahar. Dan apparti il-miżuri li tħabbru il-ġimgħa li għaddiet, li jammontaw għal €1.8 biljun waħdehom. L-istess pakkett huwa storiku, minħabba li dwaru hemm qbil ma’ kulħadd, inkluż l-imsieħba soċjali ta’ pajjiżna. Sorsi qrib l-uffiċju tal-Prim Ministru qalu ma’ Television Malta li huwa stmat li pajjiżna se jitlef maż-€2 biljun mit-turiżmu biss. Spjega li minħabba li bħalissa m’hemm l-ebda dħul minn barra, irridu naqgħu fuq ir-riżorsi li għandha Malta stess. B’hekk il-Gvern se jkun qed jissellef, għat-tliet xhur li ġejjin, iktar minn biljun ewro. Dan ifisser li se jissellef seba’ darbiet iktar milli konna se nisselfu fin-normal. Spjega li xorta waħda hija ċifra sostenibbli, u qal li s-self se jkun wieħed lokali, minħabba li l-familji u n-negozji f’pajjiżna għandhom element qawwi ta’ likwidità. Qal li l-familji Maltin għandhom 13-il biljun f’depożiti mal-banek lokali, bin-negozji għandhom 3 biljuni mfaddla. Intqal ukoll kif dawn huma riżorsi li jagħtuk 0% bħala imgħax, bil-Gvern xorta waħda se joffri rata tajba ta’ imgħax fuqhom. Dan kollu waqt li l-Gvern jinsab għaddej b’konsultazzjoni lokali mal-banek kummerċjali biex dawn joffru moratorju, jiġifieri dejn fuq dak li diġà hemm."
2020-03-24,"Iktar minn 110,000 ħaddiem se jieħdu €61 miljun fix-xahar",https://www.tvm.com.mt/mt/news/iktar-minn-110000-haddiem-se-jiehdu-e61-miljun-fix-xahar/,"F’konferenza tal-aħbarijiet, li matulha ħabbar pakkett finanzjarju biex jgħin lin-negozji u lill-ħaddiema, il-Prim Ministru Robert Abela qal li 60,000 ħaddiema li jaħdmu f’diversi oqsma, se jitħallsu €800 fix-xahar. Dan jgħodd kemm għal ħaddiema, kif ukoll għas-self employed, fis-setturi tal-akkomodazzjoni, tar-ristoranti, tal-kiri tal-vetturi, tal-aġenziji tal-ivjaġġar, tas-sigurtà, tat-tindif, tat-trasport, tad-divertiment, tal-attivitajiet personali bħal barbiera, hairdressers u beauticians. Qal kif il-fulltimers se jieħdu €800 sħaħ fix-xahar waqt li dawk partajm se jitħallsu €500 fix-xahar. Din se tiswa lill-Gvern €44 miljun kull xahar. Il-Prim Ministru qal li din se tkun qed iżżid, u mhux tnaqqas, minn pagi ta’ persuni li jinsabu fil-paga minima. Din il-miżura tgħodd ukoll għal min mid-9 ta Marzu ‘l hawn, tkeċċa mix-xogħol. Min iħaddem jista’ jdaħħal lura lil dawn il-ħaddiema, u dawn xorta jieħdu dawn il-flus. Għal dawk il-ħaddiema li l-qliegħ tagħhom huwa iktar minn €800 fix-xahar, min iħaddem se jkollu jħallas minimu ta’ €400 oħra fix-xahar lill-ħaddiema tiegħu, biex b’hekk il-ħaddiem idaħħal l-€1,200 paga tiegħu fix-xahar. Min għandu paga iktar minn hekk irid jinlteħaq ftehim bejn min iħaddem u l-ħaddiem. Jekk min iħaddem ma jkunx kapaċi jħallas l-€400 fix-xahar kull ħaddiem, il-każ tiegħu jidher iktar ‘l quddiem quddiem id-Diretur tax-Xogħolijiet. Dawn il-miżuri huma b’żieda mill-ewwel miżuri li ħabbar il-Gvern il-ġimgħa li għaddiet, hekk kif minn jumejn, il-Gvern se jkun qed iħallas ħamest ijiem kollha. Żdiedet ukoll il-miżura għal dawk il-persuni li jaħdmu fis-setturi tal-manifattura, tal-wholesale, tar-retail, warehousing, u settur tal-informazzjoni jiġifieri 50,000 ħaddiem. Dawn kienu se jingħataw ġurnata waħda fil-ġimgħa, issa eventwalment dawn se jingħataw jumejn fil-ġimgħa paga, tat-€800 fix-xahar. Din se tiswa €17-il miljun. Għall-Għawdxin se titla’ jumejn b’mod immedjat. Apparti minn hekk, self-employed li għandhom ħaddiema impjegati magħhom se jingħataw ġurnata addizzjonali fuq kollox."
2020-03-24,It-toroq tar-Renju Unit dalgħodu sebħu vojta,https://www.tvm.com.mt/mt/news/it-toroq-tar-renju-unit-dalghodu-sebhu-vojta/,"It-toroq fir-Renju Unit anke fiċ-Ċentru ta’ Londra li s-soltu jkunu miżgħuda bil-karozzi u n-nies sebħu vojta wara l-messaġġ lin-nazzjon tal-Prim Ministru Boris Johson li impona restrizzjonijiet kbar li se jkun infurzat mill-Pulizija bl-għan li titrażżan l-imxija tal-Coronavirus. Fil-messagg tieghu, l-Prim Ministru Ingliż saħaq li l-virus Covid 19 jista’ jingħeleb bil-ħidma ta’ kulħadd flimkien. Waqt li għalaq il-ħwienet li ma jipprovdux servizzi essenzjali, insista li n-nies jibqgħu fi djarhom ħlief għal qadjiet essenzjali. “Shopping for basic necessities, as infrequently as possible; one form of exercise a day – for example a run, walk, or cycle – alone or with members of your household; any medical need, to provide care or to help a vulnerable person; and travelling to and from work, but only where this is absolutely necessary and cannot be done from home. That’s all – these are the only reasons you should leave your home.” L-uniku ħwienet li qegħdin jitħallew jiftħu fir-Renju Unit huma l-ħwienet tal-ikel, l-ispiżeriji u l-pompi tal-petrol. Il-Prim Ministru Johnson qal li jekk l-imxija tal-Coronavirus ma tiġix imrażżna, is-servizzi tas-saħħa fil-pajjiż mhux ser ikun jista’ jlaħħaq mal-pazjenti. “If too many people become seriously unwell at one time, the NHS will be unable to handle it – meaning more people are likely to die, not just from coronavirus but from other illnesses as well. So it’s vital to slow the spread of the disease.” Waqt li l-ajruporti fir-Renju Unit għadhom miftuha, l-Gvern Ingliż qiegħed jappella għar-ritorn taċ-ċittadini tiegħu. Il-Kummissarju Għoli Ingliż għal Malta Stuart Gill tenna l-appell lill -Ingliżi li jinsabu fuq btala f’Malta. “For those of you in Malta you can book online with Air Malta, with the scheduled flights they have runnign to Heathrow. They are daily flights but I do not know how long they will continue. So please heed this advice.” F’kummenti ma’ Television Malta il-President tal-assoċjazzjoni tar-residenti Ingliżi f’Malta, Harvey Stephenson qal li l-biċċa l-kbira tal-Ingliżi residenti f’Malta għażlu li jibqgħu hawnhekk u dawk minnhom li kienu msiefrin ġew lura Malta. “Only one couple has chosen to go back to the UK and that was to join their family. Actually it has been the other way round, we have had a number of members in the UK or abroad who wanted to come back here to Malta, most of them succeeded. Generally speaking to them everyone is happy with the situation here and with the medical facilities.” Intant, fir-Renju Unit, l-imwiet bil-covid 19 telgħu għal 337, filwaqt li l-persuni infettati laħqu aktar minn sitt t’elef u seba mitt ruħ."
2020-03-24,"“Ħadt il-prekawzjonijiet kollha, iżda minħabba ċirkostanzi mhux taħt il-kontroll tiegħi, ħadt il-virus”",https://www.tvm.com.mt/mt/news/hadt-il-prekawzjonijiet-kollha-izda-minhabba-cirkostanzi-mhux-taht-il-kontroll-tieghi-hadt-il-virus/,"Tħoss li għadha nofs triq għall-fejqan, iżda tagħmel kuraġġ lil kull min qed iħabbat wiċċu mal-coronavirus biex ma jaqtax qalbu. Mara li ħadet il-virus appellat biex kulħadd ikun responsabbli u jisma’ mill-pariri tal-awtoritajiet tas-saħħa. Ma’ Television Malta tirrakkonta kif ħadet il-prekawzjonijiet kollha, iżda minħabba ċirkostanzi mhux taħt il-kontroll tagħha, spiċċat ħadet il-virus. Qatt ma stenniet li tkun waħda mill-pazjenti tal-COVID-19. Prekawzjonijiet ħadet u qagħdet attenta biex tevita li tieħu l-virus. “Ġejt esposta għal xi ħaġa li ma kellix kontroll fuqha u ma kontx naf biha, la sifirt, xejn. Qatt ma għaddieli minn moħħi li stajt inkun jien. Qabduni s-sintomi u minn dak il-ħin bdejt niġi f’dubju. Ma ċċaqlaqtx mid-dar. Qieghda f’iżolament, mifruda mill-bqija tal-familja biex ma nipperikolax is-saħħa tagħhom”. Is-sintomi tal-COVID19 għalissa għadhom fuqha. “Għadni ma fieqtx. Is-sintomi għadhom fuqi u tiskopri xi ħaġa kuljum. Fil-bidu kienu agħar, issa qed inaqqsu imma jiżviluppaw sintomi differenti però jnaqqsu mill-effett tagħhom. Imma iva tħoss ħafna għejja, tħossok bla saħħa, qed nimmaġina li għadni nofs triq.” Il-mara wara li ġarbet il-konsegwenzi ta’ dan il-virus, għamlet appell biex ħadd ma jiskarta l-pariri tal-awtoritajiet tas-saħħa. “Irridu neħduh bis-serjetà, imma fl-istess ħin neħduha b’kuraġġ. Nagħmlu li hemm bżonn nagħmlu, nobdu kemm jista’ jkun minn dak li jgħidulna. Aħjar mit-tobba u minn dawk li qed jieħdu ħsiebna m’hemmx għax huma jafu l-aħjar x’inhu għalina bħalissa.” Sabet ukoll mogħdrija minn ħafna. “Il-biċċa l-kbira kienu tolleranti, ta’ sapport kbir. Nies jiġu wara l-bieb iħallu l-affarijiet, fjuri, ċikkulatini, ikel – insomma minn kollox. Però jkun hemm dawk li jaħsbu li inti għamilt xi ħaġa ħażina li pperikolajt lil ħaddiehor apposta. Dan xejn mhu minnu. Ħadd ma jrid ikollu dal-virus u ħadd ma jixtieq itih lil ħaddieħor. Imma nagħmlu kuraġġ lil xulxin u ngħadduha wkoll.” L-isfida tal-coronavirus tfaċċat bħal sajjetta fil-bnazzi għad-dinja. Ġabitna wiċċ imb wiċċ mad-dgħufija tal-bniedem li għalkemm kien għaddej bil-ħajja ta’ kuljum qajla ħaseb li virus li lanqas jidher jekk mhux taħt il-mikroskopju kien kapaċi jġib id-dinja għarkuptejha."
2020-03-24,Il-Prim Ministru b’konferenza tal-aħbarijiet – se jħabbar pakkett ta’ miżuri ekonomiċi,https://www.tvm.com.mt/mt/news/il-prim-ministru-bkonferenza-tal-ahbarijiet-se-jhabbar-pakkett-ta-mizuri-ekonomici/,"Il-Prim Ministru Robert Abela se jkun qed iħabbar pakkett ta’ miżuri, għall-ħabta tat-tmienja tal-lejla. Il-konferenza tal-aħbarijiet se tkun qed tixxandar b’mod dirett fuq Television Malta u fuq tvm.com.mt."
2020-03-24,Approvata liġi li tagħti iktar saħħa legali lill-Professur Gauci bħala Superintendent tas-Saħħa Pubblika,https://www.tvm.com.mt/mt/news/approvata-ligi-li-taghti-iktar-sahha-legali-lill-professur-gauci-bhala-superintendent-tas-sahha-pubblika/,"Il-Parlament approva mill-istadji kollha abbozz ta’ liġi li jemenda l-att dwar is-saħħa pubblika biex jiġu kkonfermati u msaħħa l-poteri li għandha s-Superintendent tas-Saħħa Pubblika l-Professur Charmaine Gauci, fit-twettiq ta’ miżuri li jipproteġu s-saħħa pubblika. Fid-diskussjoni parlamentari, id-Deputat Prim Ministru u Ministru għas-Saħħa Chris Fearne spjega li s-sejħa li saret għall-bini ta’ sptar b’sittin sodda għall-kura intensiva u tletin sodda oħra għal persuni b’dipendenzi għolja, kollha mgħammra b’ventilaturi. Huwa qal li dan jista’ jsir għax hemm tobba u infirmiera speċjalizzati li jaħdmu fih wara li ġew posposti operazzjonijiet mhux urġenti. Qal li d-deċiżjoni ttieħdet minn kumitat tekniku f’laqgħa li saret apposta u li għaliha kien mistieden il-kelliem tal-Oppożizzjoni dwar is-saħħa. Il-Ministru Fearne qal ukoll li l-Isptar St Thomas offra s-servizzi tiegħu biex il-pajjiż jikkumbatti l-COVID-19 waqt li għaddejin taħdidiet ma’ sptar privat ieħor biex ikunu offruti servizzi simili. Qal ukoll li fl-Isptar t’Għawdex il-kumpanija Stewart Health Care qed tlesti l-aħħar tħejjijiet għall-kura intensiva akuta. Qal li kien hemm qbil bejn iż-żewġ naħat dwar kjarifiki li talbet l-Oppożizzjoni."
2020-03-24,Malta t-tielet l-aktar pajjiż fl-UE li qed jagħmel testijiet għall-Coronavirus,https://www.tvm.com.mt/mt/news/malta-t-tielet-l-aktar-pajjiz-fl-ue-li-qed-jaghmel-testijiet-ghall-coronavirus/,"Ir-rata ta’ testijiet li qegħdin isiru f’pajjiżna b’rabta mal-Covid-19 hija waħda mill-aktar għolja ras imb’ras fl-Ewropa. Fil-fatt, Malta hija t-tielet pajjiż Ewropej fejn l-aktar li qed isiru testijiet. Aktar kemm isiru testijiet, aktar wieħed jista’ jsib persuni li huma pożittivi u jkun jista’ jiżolahom, u jkunu jistgħu jiġu identifikati u mpoġġija fi kwarantina l-kuntatti li wieħed kellu. L-iktar pajjiż li qed jagħmel testijiet huwa l-Iżlanda, warajh in-Norveġja u Malta. Il-laboratorju tal-Patoloġija fl-Isptar Mater Dei mil-lum beda wkoll iżżid l-ammont ta’ testijiet li qiegħed jittestja. Fil-fatt, issa se jibdew jiġu ttestjati l-iswabs għall-Covid-19 f’erba’ ħinijiet differenti matul il-ġurnata, minflok tlieta, kif kien qed isir s’issa. Fil-ġranet li ġejjin, f’pajjiżna se jkunu wkoll qed jiżdiedu żewġ faċilitajiet oħra fejn isiru l-iswabs. Fil-fatt, minbarra l-iswab hub ta’ Ħal Farruġ, se jiżdied wieħed fix-Xewkija, Għawdex, u ieħor f’Pembroke."
2020-03-24,3 minn kull 4 pazjenti bil-COVID-19 qed jiġu rikoverati f’darhom,https://www.tvm.com.mt/mt/news/3-minn-kull-4-pazjenti-bil-covid-19-qed-jigu-rikoverati-fdarhom/,"Persuni li għandhom il-coronavirus u ġew ordnati li joqogħdu f’iżolament f’darhom, jistgħu jehlu multa ta’ €10,000 jekk jinqabdu joħorġu minn djarhom fl-ispezzjonijiet mill-pulizija. Television Malta jinsab infurmat li tlieta minn kull erba’ pazjenti bil-Covid 19 qed jiġu rikoverati fi djarhom stess taħt ossevazzjoni medika. Persuni bil-COVID-19 li m’għandhomx bżonn jinżammu l-isptar iżda ordnati jibqgħu fi djarhom f’iżolament u taħt osservazzjoni medika, jistgħu jeħlu multa ta’ għaxar elef ewro jekk jiksru l-ordni tal-awtoritajiet tas-saħħa. “Il-multa ta’ €10,000 qiegħda hemm għal dik il-persuna li huwa pożittiv – li huwa każ jiġifieri – u jekk insibu li ma qagħadx fil-post indikat -bħalma tafu qed inżommu nies id-dar. Hemm id-differenza f’dawn il-multi għax ir-riskju tal-persuna li huwa pożittiv li joħroġ barra huwa ħafna iktar mir-riskju ta’ persuna li qiegħed fi kwarantina li għad m’għandux is-sintomi.” Is-Supretendent tas-Saħħa Pubblika, il-Professur Charmaine Gauci qalet mill-110 pazjent bil-coronavirus hemm 83 li qed jinżammu f’iżolament fi djarhom. Il-Prof Gauci spjegat id-differenza bejn iżolament u kwarantina u qalet li hemm żewġ kategoriji ta’ nies li jinsabu fi kwaraninta obbligatorja u jekk ma jinstabux fi djarhom jiġu mmultati 3,000 ewro kull darba. “Għandek nies li qed jitpoġġew fi kwaranitna kemm minħabba li persuna li siefer u allura la ġie lura seta’ kien espost għal numru ta’ każijiet barra minn Malta allura qiegħed f’riskju u għandek in-nies li huma kuntatti ta’ persuni li qed insibu li huma positive”. Il-Ministeru għall-Intern u l-Infurzar tal-Liġi qal li fl-ewwel għaxart’ijiem saru iktar minn 2,500 spezzjoni fuq persuni li jinsabu fi kwaranitna obbligatorja. Il-Ministru Byron Camilleri qal li l-multi ħraxu minn elf għal €3,000, u f’ċirkostanzi ta’ iżolament sa €10,000 biex jitwassal messaġġ li mas-saħħa tal-poplu Malti m’għandux ikun hemm riskji. Il-ħwienet li ġew ordnati jagħlqu baqgħu magħluqa. Mit-3,400 spezzjoni li saru sa issa, l-ebda stabbiliment ma nqabad miftuħ. Multi ta’ €3,000 jiġu imposti għal kull darba li jinqabdu ma jsegwux il-liġi."
2020-03-24,Id-domanda għall-internet f’pajjiżna fl-aħħar jiem splodiet,https://www.tvm.com.mt/mt/news/id-domanda-ghall-internet-fpajjizna-fl-ahhar-jiem-splodiet/,"L-Internet serva ta’ għodda importanti għal ħafna negozji, li fuq il-parir tal-Awtoritajiet tas-Saħħa bagħtu l-ħaddiema jaħdmu d-dar minħabba l-covid-19. Għal oħrajn li raw ir-r-rutina tagħhom tikkrolla, l-internet spicca il-pont mal-bqija tal-hbieb u tad-dinja waqt li qed josservaw id-direttiva biex iżommu d-distanza socjali. Dan kollu wassal biex fl-aħħar ġimgħat il-kumpaniji tat-telekomunikazzjoni kellhom żieda qawwija tat-traffiku fuq l-Internet. Ma’ Television Malta, Simon Montanaro, Chief Technical Officer tal-kumpanija Melita qal li osservaw xejriet differenti minhabba li hafna aktar nies qed ikunu għal ħinijiet twal fid-dar. “Is-soltu tmur id-dar imbagħad tara l-peak dak iż-żmien illum dan huwa mifrux mal-ġurnata kollha. Ukoll mhux biss il-pattern iżda żieda fuq il-kwantità.” Mistoqsi dwar il-mossa ta’ Netflix li naqset il-kwalita tal-istampa fis-servizz tagħha fl-Ewropa, s-Sur Montanaro qal li din m’affetwatx lil Malta. “S’issa li nafu Netflix se jagħmluha pajjiż b’pajjiż skont id-domanda. Malta ma ntlaqtitx. Il-kwalita għadha l-istess u l-użu żdied.” Is-Sur Montanaro qal li l-maġġor parti tat-traffiku fuq l-internet huwa minħabba d-domanda għal siti li jxandru l-filmati. Huwa qal li l-infrastruttura tiflaħ għaż-żieda fid-domanda u sostna li l-kwalità tal-wifi fid-djar tista taffettwa il-veloċità tal-internet tal-abbonati."
2020-03-24,Imħassra l-festi kollha għal din is-sena,https://www.tvm.com.mt/mt/news/imhassra-l-festi-kollha-ghal-din-is-sena/,"Fi stqarrija l-Kurja tat struzzjonijiet biex il-festi kollha għal din is-sena, jitħassru. Dan sakemm ma joħroġx digriet ieħor mill-Awtoritajiet tas-Saħħa. Qalet li l-festi jistgħu isiru biss f’forma ta’ pellegrinaġġ ta’ talb, u quddiesa fil-Knisja. Se jiġu posposti wkoll iċ-ċelebrazzonijiet tal-Griżma tal-Isqof u tal-Ewwel Tqarbina. Dan waqt li diġà ġew ikkanċellati l-manifestazzjonijiet pubbliċi tal-Ġimgħa Mqaddsa u tal-Għid."
2020-03-24,Il-PN jgħid lill-Gvern biex jieħu deċiżjoni dwar jekk humiex se jsiru l-eżamijiet tal-MATSEC,https://www.tvm.com.mt/mt/news/il-pn-jghid-lill-gvern-biex-jiehu-decizjoni-dwar-jekk-humiex-se-jsiru-l-ezamijiet-tal-matsec/,"Il-Partit Nazzjonalista sejjaħ lill-Gvern biex jieħu deċiżjoni dwar jekk l-eżamijiet tas-SEC u l-MATSEC tax-xahar id-dieħel hux se jsiru jew le biex l-istudenti ma jibqgħu f’inċertezza. F’konferenza tal-aħbarijiet, il-Kelliema għad-Drittijiet taċ-Ċittadin, Claudette Buttigieg qalet li hemm madwar għaxart elef student li qed jgħix din l-inċertezza. Il-Kelliem għal-Edukazzjoni, Clyde Puli qal li waqt li l-għeluq tal-iskejjel kien meħtieġ, il-Ministeru għall-Edukazzjoni ma kellux pjan ta’ kontinġenza u s-sitwazzjoni preżenti wriet li għandna nuqqasijiet kbar fil-qasam tat-tagħlim elettroniku u diġitali, l-e-learning. Is-Sur Puli sejjaħ fost l-oħrajn biex kull għalliem ikollu l-għodda elettronika għat-tagħlim u biex kull student ikollu aċċess għall-internet f’daru. Il-Kelliem għaż-Żgħażagħ u l-Isport, Ryan Callus qal li jeħtieġ miżuri ċari u konkreti għas-saħħa mentali u l-attività fiżika. Huwa appella lill-Gvern biex l-għajnuna lill-industrija tiġi estiża għas-settur sportiv. Fost l-oħrajn semma kif ħafna clubs li jiddependu mill-isponsors m’għandhomx dħul minn fejn iħallsu lill-atleti u coaches."
2020-03-24,Mistenni jitħabbar pakkett finanzjarju ieħor ta’ għajnuna mill-Gvern,https://www.tvm.com.mt/mt/news/mistenni-jithabbar-pakkett-finanzjarju-iehor-ta-ghajnuna-mill-gvern/,"Fil-ħin li ġej mistenni jitħabbar pakkett ta’ miżuri oħra mill-Gvern, bil-għan li jgħin in-negozji jibqgħu għaddejin f’dan iż-żmien diffiċili. Il-pakkett se jkun intiż li jżomm lill-ekonomija ta’ pajjiżna milli tieħu daqqa kbira. Dan tħabbar fuq il-midja soċjali tal-MHRA li qalet li bi qbil mal-imsieħba soċjali kollha, il-Gvern iktar tard llum se jħabbar dawn il-miżuri soċjali. Qalet ukoll li fuq dan il-pakkett, hemm qbil bejn kulħadd."
2020-03-24,L-MDA tissuġġerixxi li jorħsu l-kontijiet tad-dawl u l-ilma,https://www.tvm.com.mt/mt/news/l-mda-tissuggerixxi-li-jorhsu-l-kontijiet-tad-dawl-u-l-ilma/,"L-Assoċjazzjoni tal-Iżviluppaturi offriet l-assistenza tagħha lill-Gvern biex tiddentifika propjetà mhux użata fis-suq, biex tintuża temporanjament bħala faċilitajiet mediċi. Fi stqarrija l-MDA qalet li kellha laqgħa mal-Prim Ministru Robert Abela u ppreżentat sensiela ta’ proposti biex jilqgħu għas-sitwazzjoni li żviluppat. L-MDA proponiet li l-Istat jintroduċi miżuri li jissalvagwardjaw l-impiegi u jgħin familji li spiċċaw f’sitwazzjoni mwegħra biex ileħħqu mal-ħajja. L-Assoċjazzjoni proponiet li jitħaffef il-piż tal-kontijiet tad-dawl u l-ilma u jingħata kumpens lil dawk li se jispiċċaw bla xogħol."
2020-03-24,Qassis Taljan imut wara li ta r-respiratur tiegħu lill-pazjent ieħor,https://www.tvm.com.mt/mt/news/qassis-taljan-imut-wara-li-ta-r-respiratur-tieghu-lill-pazjent-iehor/,"Qassis Taljan tilef ħajtu wara li ta ir-respiratur tiegħu lil pazjent żgħażugħ li wkoll kien qed isofri mill-Coronavirus. Giuseppe Berardelli, li kellu 72 sena, miet fl-isptar ta’ Lovere f’Bergamo – waħda mill-iktar bliet milquta fl-Italja. Talinqas 50 qassis mietu b’dan il-virus fl-Italja."
2020-03-24,"Iċ-Ċiniżi b’għotja ta’ 20,000 maskra lill-Maltin",https://www.tvm.com.mt/mt/news/il-malta-trust-foundation-bdonazzjoni-ta-20000-maskla-biex-tissielet-il-covid-19/,"Il-Malta Trust Foundation se tkun qed tqassam donazzjoni ta’ 20,000 maskra lill-Gvern, lit-tobba, u lil għaqdiet oħra mhux governattivi biex tnaqqas l-imxija tal-Coronavirus f’Malta. Il-fondazzjoni, immexxija mill-President Emeritu Marie Louise Coleiro Preca, ġabet dawn il-maskri miċ-Ċina. 15,000 minn dawn il-maskri se jitqassmu lill-Prim Ministru Robert Abela, u 5,000 oħra se jitqassmu lit-tobba li qed jagħmlu visti tal-pazjenti mingħajr m’għandhom l-apparat meħtieġ. Se jitqassmu wkoll lil għaqdiet mhux governattivi, li għadhom ikollhom kuntatt man-nies, bħall-Foodbank Lifeline Foundation, u l-Fondazzjoni Nazareth. Il-maskli kapaċi jżommu ‘l barra 94% tal-qtar milli jidħol fil-ħalq jew fl-imnieħer. "
2020-03-24,Sejħa pubblika biex jinbena sptar għall-COVID-19 f’Malta fi tmien ġimgħat,https://www.tvm.com.mt/mt/news/sejha-pubblika-biex-jinbena-sptar-ghall-covid-19-fmalta-fi-tmien-gimghat/,"Il-Fondazzjoni għas-Servizzi Mediċi nidiet sejħa pubblika għall-bini ta’ sptar għall-Coronavirus f’pajjiżna fi żmien ta’ tmien ġimgħat. L-isptar irid ikun kapaċi jaqdi l-bżonn ta’ iktar minn 90 pazjent u staff. L-isptar se jkun wieħed pri-fabrikat. Il-Gvern nieda din is-sejħa li se tkun qed tara x-xiri u l-installazzjoni ta’ dan l-isptar. Il-kuntratt jinkludi li l-isptar irid jinbena fi tmien ġimgħat minn meta tiġi konfermata l-offerta. Għall kull ġurnata tard se jkun hemm multa ta’ €50,000 kuljum. L-isptar se jinkludi fost oħrajn kamra tal-emerġenza, sitt taqsimiet tal-kura intensica b’60 sodda u 45 ventilatur, kamra għat-tobba, kamra għall-istaff, kamra tal-X-Rays, spiżerija, mortwarja, u kċina li taqdi madwar 120 persuna. Il-partijiet interessati għandhom sal-Ħamis biex jibgħatu kwotazzjoni. Intant il-Fondazzjoni għas-Servizzi Mediċi appellat ukoll biex il-ħaddiema kollha li jaħdmu fis-settur tas-saħħa, jagħmlu kuntatt magħha jekk huma interessati jaħdmu fis-settur tal-COVID-19."
2020-03-24,"F’għaxart ijiem saru aktar minn 2,500 spezzjoni fuq persuni li qegħdin kwarantina",https://www.tvm.com.mt/mt/news/fghaxart-ijiem-saru-aktar-minn-2500-spezzjoni-fuq-persuni-li-qeghdin-kwarantina/,"Fl-ewwel għaxart ijiem minn meta bdew l-ispezzjonijiet fuq persuni li qegħdin kwarantina kien hemm iktar minn 2,500 spezzjoni. Il-Ministru għall-Intern, is-Sigurtà Nazzjonali u l-Infurzar tal-Liġi Byron Camilleri qal li din hi xhieda tar-rieda tal-awtoritajiet biex f’dan il-mument partikolari kulħadd josserva l-obbligi tiegħu. Spjega kif il-multi ġew minn €1,000 għal €3,000 u issa min suppost ikun f’iżolament u ma jkunx, se jkun immultat €10,000. Il-messaġġ hu ċar ħafna, saħaq Dr Camilleri li mas-saħħa tal-poplu Malti m’għandux ikun hemm riskji."
2020-03-24,Il-Profs Gauci tgħid li ma nistgħux nillaxkaw minkejja li n-numru ta’ każi llum huwa baxx,https://www.tvm.com.mt/mt/news/il-profs-gauci-tghid-li-ma-nistghux-nillaxkaw-minkejja-li-n-numru-ta-kazi-llum-huwa-baxx/,"Waqt il-konferenza tal-aħbarijiet tal-lum, il-Professur Charmaine Gauci qalet li minkejja li nstabu biss 3 każijiet minn madwar 300 test, ħadd m’għandu jieħu dan bħala sinjal li wieħed jista’ jillaxka mill-miżuri li qed jittieħdu. Fakkret kif xorta waħda dak li jkun għandu jibqa’ ġewwa, u ma jżurx postijiet fejn jinġemgħu ħafna nies. Dan waqt li ma jżurx lill-anzjani, minħabba li dawn jibqgħu l-iktar vulnerabbli fis-soċjetà tagħna. Qalet li l-pajjiż qed jirrikorri anke għal studenti tal-mediċini li jinsabu fl-aħħar ftit tal-kors tagħhom, biex ileħħaq mad-domanda li hawn għat-tobba bħalissa."
2020-03-24,Jinstabu 3 każijiet ġodda ta’ Coronavirus f’Malta – kollha impurtati,https://www.tvm.com.mt/mt/news/jinstabu-3-kazijiet-godda-ta-coronavirus-fmalta/,"Laħħqu l-110 ta’ persuni bil-coronavirus f’Malta. Kontra x-xejra tal-aħħar jiem, ġew konfermati 3 każi ġodda minn kważi 300 test li saru fl-aħħar 24 siegħa. Is-Supretendent tas-Saħħa Pubblika, il-Professur Charmaine Gauci, madankollu wissiet biex il-pubbliku ma jillaxkax u jibqa’ josserva l-istruzzjonijiet tal-awtoritajiet tas-saħħa. Il-każi l-ġodda huma ta’ żewġ tfajliet ta’ 20 sena u Amerikan li jgħix Malta. Bejn it-Tnejn u t-Tlieta nstabu tliet każi ġodda ta’ persuni li għandhom il-COVID-19 minn 292 test li saru mill-awtoritajiet tas-saħħa biex issa l-għadd tal-persuni bil-coronavirus laħqu l-110. Is-Supretednent tas-Saħħa Pubblika, il-Professur Charmaine Gauci, wissiet li minkejja li naqsu l-każi ġodda, ħadd m’għandu jillaxka l-miżuri li qed jittieħdu speċjalment li tinżamm id-distanza bejn in-nies. “Dawn huma ġranet fil-bidu ħafna tas-sitwazzjoni tagħna u bħalma rajtu anke l-ġimgħa l-oħra ma kienx l-ewwel darba li kellna ftit każijiet imbagħad fil-ġurnata ta’ wara kellna diversi każijiet oħra … Dak li tgħallimna minn pajjiżi oħra li ġieli kien hemm sitwazzjonijiet oħra fejn raw li kien hemm inqas każijiet imbagħad bdew jirrilaxxaw il-guidelines u l-metodi ta’ kontroll – hemmhekk reġgħet bdiet il-firxa tal-virus.” Il-Professur Gauci qalet li pajjiżna m’għandux jagħmel żbalji bħal Hong Kong għax wara li taffew ir-restrizzjonijiet tal-kuntatt soċjali, il-każi tal-coronavirus splodew. Is-Supretedent tas-Saħħa Pubblika qalet li t-tliet każijiet il-ġodda huma konnessi mas-safar fosthom żewġ tfajliet ta’ 20 sena li kienu Londra. Spjegat li waħda minnhom kienet tgħix Londra u oġra student tal-Università li fil-każ tagħha qed issir analiżi ta’ sħabha peress li kienet marret lekċer fl-Università. It-tielet każ huwa ta’ Amerikan ta’ 49 sena li jgħix f’Malta u kien mar l-Awstrija. Mal-wasla tiegħu baqa’ fi kwarantina u l-unika persuna li kienet esposta issa tinsab fi kwarantina. Il-Professur Gauci qalet li dawn il-persuni jinsabu fi stat ta’ saħħa tajjeb, waqt li l-anzjan ta’ 61 sena għadu fit-taqsima tal-kura intensiva għax il-kundizzjoni tiegħu għadha instabbli. Qalet li l-awtoritajiet tas-saħħa ser jiftħu ċentri oħra biex iktar nies ikunu jistgħu jiġu ttestjati ħalli l-każi jinqabdu fi stadju bikri. Il-Professur Gauci qalet li r-rata ta’ testijiet f’Malta hija tajba ħafna. “Mill-pajjiżi tal-Unjoni Ewropea qegħdin it-tielet post, it-tielet pajjiż li qed nagħmlu l-iktar testing per kapita tal-persuna. Dan huwa sinjal tajjeb ħafna – hija strateġija li aħna ħadna għax rridu naqbdu l-każijiet kollha pożittivi biex niżolawhom, nagħmlu l-contact tracing u nagħmlu l-kwarantina.” Il-Professur Gauci qalet li swabs li qed isiru fi sptarijiet privati huma konformi ma’ protokol u l-awtoritajiet tas-saħħa jkunu infurmati minnufih bir-riżultati tagħhom. Dwar is-sejħa tal-Fondazzjoni għas-Servizzi Mediċi biex jinbena sptar prifabrikat, il-Professur Gauci qalet li dan huwa meħtieġ biex jiżdiedu aktar soddod ma’ dawk li diġà saru. Qalet li l-investiment meħtieġ biex jinbena dan l-isptar ta’ emerġenza ġdid huwa inqas milli biex jittranġa l-isptar San Luqa. Skont is-sejha pubblika tal -Fondazzjoni għas-Servizzi Mediċi l-isptar prifabrikat irid jitlesta fi’ tmien ġimgħat. L-isptar irid ikollu fost oħrajn sitt taqsimiet tal-kura intensiva b’60 sodda u 45 ventilatur u diversi faċilitajiet oħra."
2020-03-24,Ara xi tfisser il-frażi ‘flatten the curve’,https://www.tvm.com.mt/mt/news/ara-xi-tfisser-il-frazi-flatten-the-curve/,"F’filmat fuq il-midja soċjali, Dr Melanie Zammit Burg spjegat fid-dettall xi tfisser il-frażi li qed nisimgħu ta’ spiss, ‘flattening the curve’. Hi spjegat li ġaladarba għad m’hawnx vaċċin, huwa importanti li n-nies jiġu infettati ftit, ftit, biex ma jkunx hemm pressjoni żejda fuq is-sistema tas-saħħa tal-pajjiż. Dan ovvjament ikun ifisser li minflok il-virus jolqot lill-pajjiżna u jgħaddi fi ftit żmien, jieħu iktar fit-tul. Ara l-ispjega ta’ Dr Zammit Burg fil-filmat t’hawn taħt."
2020-03-24,L-APS Bank b’miżuri t’għajnuna għall-klijenti tiegħu,https://www.tvm.com.mt/mt/news/l-aps-bank-bmizuri-tghajnuna-ghall-klijenti-tieghu/,"L-APS Bank se jkun qed toffri għajnuna lill-klijenti tiegħu. Fost oħrajn bit-twaqqif ta’ tim apposta biex jindirzza l-problemi li qed ifeġġu f’dawn iż-żminijiet b’relazzjoni mal-COVID-19. L-APS se jagħti moratorju ta’ 3 xhur għall-klijenti kummerċjali, waqt li miżati relatati ma proċessar ta’ dokumenti se jkunu mwaqqfa. Se jkun qed janlizza każ b’każ, dawk il-klijenti li japplikaw għall-moratorju fuq self ta’ djar. Wieħed jista’ jagħmel kuntatt mal-bank fuq 21226644 jew fuq [email protected]"
2020-03-24,Konferenza tal-aħbarijiet mis-Superintendent tas-Saħħa Pubblika,https://www.tvm.com.mt/mt/news/konferenza-tal-ahbarijiet-mis-superintendent-tas-sahha-pubblika/,"F’nofsinhar, is-Superintendent tas-Saħħa Pubblika Charmaine Gauci, se tkun qed tagħti konferenza tal-aħbarijiet dwar l-aħħar aġġornamenti tal-imxija tal-COVID-19. Din se tkun qed tixxandar b’mod dirett fuq tvm.com.mt u fuq l-istazzjon prinċipali ta’ Television Malta."
2020-03-24,“Għalxejn taħsel idejk jekk tħalli difrejk twal” – mikrobijologa,https://www.tvm.com.mt/mt/news/ghalxejn-tahsel-idejk-jekk-thalli-difrejk-twal-mikrobijologa/,"Aktarx li għal bosta tfajliet u nisa, xagħarhom u difrejhom huma l-mimmi t’għajnejhom. B’hekk, f’dawn il-jiem, bl-għeluq ta’ għadd ta’ ħwienet li jipprovdu servizzi mhux essenzjali, fosthom ta’ parrukkiera, ħwienet ta’ sbuħija, kif ukoll ta’ ħwienet tad-dwiefer, jaf bosta ħa tagħtihom rashom. Madanakollu, frott iċ-ċirkostanzi straordinarji li qed ngħixu fihom bħalissa, bla dubju, saħħet il-bniedem tiġi l-ewwel u qabel kollox, u billi dak li jkun ikollu difrejh jew xagħru mhux daqstant pinna daqs is-soltu mhux ser taqa’ d-dinja. F’dan l-isfond, f’kummenti lil tvm.com.mt, Dr Gabrielle Zammit, mikrobijologa u lettur fi ħdan id-Dipartiment tal-Bijoloġija fl-Università ta’ Malta, spjegat li s-sitwazzjoni li nħolqot b’rabta mal-Covid-19 hija x-xoqqa f’moxtha biex dak li jkun joħodha drawwa li difrejh ma jħallihomx daqstant twal, biex kemm jista’ jkun ma jinġabarx ħmieġ taħthom. Żiedet tgħid, li l-probabbiltà hi li aktar kemm difrejna jkunu twal, aktar inlaqqtu mikrobi. Filwaqt li saħqet li dan huwa parir li qed tagħti minn jedda, u li għaldaqstant m’huwiex xi obbligu, Dr Zammit spjegat li karatteristika ewlenija tal-Covid-19 hija li bħala virus jeħel ġmielu, u li huwa proprju minħabba f’hekk li lil hinn milli naħslu jdejna ta’ spiss tajjeb li dak li jkun iżomm difrejh qosra kemm jista’ jkun."
2020-03-24,Persuna waħda tinqabad tikser il-kwarantina mandatorja,https://www.tvm.com.mt/mt/news/persuna-wahda-tinqabad-tikser-il-kwarantina-mandatorja/,"Ilbieraħ persuna waħda nqabdet mill-pulizija tikser il-kwarantina mandatorja waqt it-303 spezzjonijiet f’Malta u 28 spezzjoni f’Għawdex. Ħarsa lejn dak li seħħ ilbieraħ, 17-il pazjent ieħor instabu pożittivi għall-Covid-19 minn 304 testijiet li saru fl-aħħar sigħat, biex b’hekk it-total ta’ persuni li rriżultaw pożittivi għall-virus huwa ta’ 107. Il-pazjenti kollha huma f’kundizzjoni ta’ saħħa tajba, inkluż l-anzjan ta’ 61 sena li kellu jiddaħħal l-ITU minħabba kumplikazzjonijiet ta’ pnewmonja. 10 mis-17-il każ ġodda kienu ta’ nies li siefru jew kellhom kuntatt ma’ persuni infettati li kienu msefrin. Qed jiżdiedu wkoll każi ta’ trażmissjoni fil-komunità. S’issa saru 2,106 testijiet fil-komunità u 993 test ieħor fil-bieb ta’ Mater Dei. Ilbieraħ tħabbar ukoll multa ta’ €10,000 kull darba li persuna li għandha l-virus tal-Covid-19 ma tinstabx fir-residenza tagħha waqt spezzjoni mill-pulizija. Persuni li jkollhom il-virus tal-Covid-19, u m’għandhomx għalfejn ikunu l-isptar, bilfors iridu joqogħdu f’iżolament (self isolation) taħt osservazzjoni medika. Fuq ordni tas-Supretendent tas-Saħħa Pubblika, mil-bieraħ fit-8am baqgħu magħluqin il-ħwienet li bħala negozju prinċipali tagħhom ibigħu ħwejjeġ, ilbies sportiv, ġojjellerija, handbags u prodotti tal-ġilda, costume jewellery u aċċessorji, żraben, nuċċalijiet mingħajr preskrizzjoni, fwejjaħ, prodotti tas-sbuħija, ħwienet tal-ħjata, purtieri u tapezzerija, tagħmir domestiku, ħwienet tas-souvenirs, stabbilimenti li joffru skontijiet, ħwienet tal-bagalji, ħwienet tal-ġugarelli, ħwienet tal-passatempi, għamara, ħwienet tal-pjanti/fjuri u vaping shops. Ma setgħux jiftħu lanqas il-parrukkiera, barbiera, ħwienet ta’ sbuħija, spas, ħwienet tad-dwiefer u ħwienet tat-tpinġija. L-istabbilimenti tal-ikel u x-xorb, iċ-ċinemas u aktar komplew iħarsu l-miżura biex jibqgħu magħluqa biex il-coronavirus ma jinfirixx. Ilbieraħ saru fuq elf spezzjoni f’Malta u Għawdex iżda l-ebda stabbiliment ma nqabad miftuħ. B’kollox s’issa saru mat-3,400 spezzjoni. Tista’ tirrapporta abbużi billi ċċempel 21692447 jew b’email fuq [email protected] It-takeaways u deliveries huma eżentati mill-miżuri. L-awtoritajiet tas-saħħa qed jappellaw biex kulħadd jibqa’ jagħmel il-parti tiegħu biex il-virus ma jinfirixx. L-anzjani jibqgħu d-dar; ma noħorġux bla bżonn minn darna; ma nitħalltux fejn hemm ħafna nies; naħslu jdejna ta’ spiss. Fejn nistgħu naħdmu mid-dar bi qbil ma’ min iħaddem. Ir-ristoranti u l-istabbilimenti jibqgħu magħluqa. Fuq kollox min hu fi kwarantina jibqa’ fi kwarantina. L-aġir tagħna huwa l-akbar arma kontra t-tixrid tal-virus. Ara l-Bullettin COVID-19 23/03/2020"
2020-03-24,Il-Coronavirus taffettwa s-sensi tax-xamm u tat-togħma?,https://www.tvm.com.mt/mt/news/il-coronavirus-taffettwa-s-sensi-tax-xamm-u-tat-toghma/,"Hekk kif fl-aħħar jumejn kellna 17-il każ tal-Covid-19 ġdid, b’differenza mill-jiem ta’ qabel li kien qed ikollna sa 10 każijiet, il-Virologu Dr Chris Barbara qal li kienu qed jistennew li l-każijiet tal-Coronavirus se jiżdiedu. Waqt intervista fl-Aħbarijiet tat-8pm, Dr Barbara qal li minkejja li l-virus jipprova jaqbeż minn persuna għall-oħra qed nipprovaw inaqqsu milli jagħmel dan. Qal li s’issa f’Malta qed jirnexxielna u hawn appella lin-nies biex jibqgħu d-dar għax malli wieħed jerħi ftit il-virus jibda jgħaddi minn persuna għal oħra. Mistoqsi għala ilna ma nisimgħu li fiequ aktar persuni minn dan il-virus, Dr Barbara spjega li biex tgħid li bniedem fieq u mhux jgħaddi l-virus lil ħaddieħor irid ikollu 2 swabs negattivi wara xulxin. Spjega li l-virus jista’ jibqa’ f’dak li jkun biex jgħaddi għand ħaddieħor dan minkejja li lilek ikun għaddielek. Dr Barbara tkellem dwar studji li jitkellmu dwar mediċini għal dan il-virus u tkellem dwar mediċini li jistgħu jimblokaw ir-receptor fejn jaqbad il-coronavirus. Qal li Malta hija fost l-aktar pajjiżi fl-Ewropa li qed tagħmel testijiet. Spjega li issa qed isiru wkoll swabs lil dawk li jkollhom sintomi li jixbhu lil dawk tal-irjiħat – deni, sogħla persistenti, qtugħ ta’ nifs u għejja fiżika. Qal li iktar ma nitgħallmu fuq il-virus qed naraw kemm jista’ jkun li s-sintomi jkunu differenti, fosthom hemm artikli li jgħidu li hemm min ikollu nuqqas ta’ xamm u ta’ togħma. Dwar dan Dr Barbara qal li għadna ma nafux hux vera imma qed naraw il-possibiltà li jekk ikun hawn każijiet simili jiġu investigati mill-Università ta’ Malta. Ara l-intervista sħiħa hawn:  "
2020-03-24,Il-qawsalla simbolu qawwi li wara l-maltemp jiġi l-bnazzi ma’ diversi djar f’Malta,https://www.tvm.com.mt/mt/news/il-qawsalla-simbolu-qawwi-li-wara-l-maltemp-jigi-l-bnazzi-ma-diversi-djar-fmalta/,"F’dan iż-żmien ta’ sfida, il-qawsalla hi simbolu qawwi li wara l-maltemp jiġi l-bnazzi. Messaġġ b’dan is-simbolu li bdew it-tfal Taljani infirex fl-Ewropa u qed narawh anke ma’ diversi djar f’Malta. Dawn mhumiex żminijiet faċli. Għadd kbir ta’ pajjiżi qed jitolbu liċ-ċittadini tagħhom biex jibqgħu ġewwa u ma joħorġux bil-għan li l-pandemija coronavirus ma tkomplix tinfirex. Qed jispikkaw mad-djar tpinġijiet tal-qawsalla, b’messaġġi ta’ tama li wara l-maltemp jigi l-bnazzi. B’messaġġ qawwi ta’ kuraġġ u li kollox se jkun aħjar, għadd ta’ tfal Maltin qed idendlu fil-gallarija jew mat-tieqa tpinġija tal-qawsalla. Din l-inizjattiva, li bdiet fl-Italja – li huwa l-aktar pajjiż milqut minn dan il-virus – infirxet madwar l-Ewropa f’ħakka t’għajn. F’Malta qed jispikkaw messaġġi bħal Stay Safe, Everything will be OK."
2020-03-24,Boris Johnson jiddikjara lockdown parzjali fir-Renju Unit,https://www.tvm.com.mt/mt/news/boris-johnson-jiddikjara-lockdown-fir-renju-unit/,"Il-Prim Ministru tar-Renju Unit, Boris Johnson, iddikjara lockdown parzjali għal tliet ġimgħat bl-għan li titrażżan l-imxija tal-Coronavirus. Johnson ordna li jingħalqu l-ħwienet li jbigħu prodotti u servizzi mhux essenzjali fosthom ħwejjeġ u tagħmir elettroniku. Ordna li sa mhux iktar minn żewġ persuni flimkien jistgħu jkunu flimkien fil-pubbliku. Johnson appella lin-nies biex isegwu ordni sempliċi u jibqgħu d-dar kemm jista’ jkun. Bil-miżuri l-ġodda, Johnson qal li n-nies xorta jistgħu joħorġu jixtru l-affarijiet bażiċi filwaqt li għadu permess l-ivvjaġġar minn u lejn ix-xogħol. Hu ddeskriva l-pandemija tal-Coronavirus bħala l-ikbar theddida li qed jiffaċċja r-Renju Unit f’għexieren ta’ snin. Fir-Renju Unit, l-imwiet bil-Covid-19 telgħu għal 335. Ir-Renju Unit huwa l-għaxar pajjiż fid-dinja bl-ikbar ammont ta’ każi ta’ Covid-19 li issa qabżu s-6,600.  "
2020-03-24,"€10,000 multa għal persuni infettati bil-COVID-19 li ma jinstabux f’darhom",https://www.tvm.com.mt/mt/news/il-multa-ghal-min-jikser-ir-regola-tal-kwarantina-tihrax-u-toghla-ghal-e10000/,"B’effett mil-lum, persuni li għandhom il-Coronavirus u ġew ordnati li joqogħdu f’iżolament f’darhom ser jiġu mmultati €10,000 kull darba li ma jinstabux f’darhom waqt spezzjonijiet mill-Pulizija. Ilbieraħ filgħaxija, permezz ta’ avviż legali il-Gvern ħabbar li persuni li għandhom il-COVID-19, u m’għadhomx bżonn jinżammu l-isptar, iridu jibqgħu f’iżolament taħt osservazzjoni medika. Sal-bieraħ, persuni li kienu fi kwarantina – kemm jekk bħala prekawzjoni kif ukoll f’każi konfermati – kienu qed jiġu mmultati €3,000 jekk jiksru din l-ordni. Il-multa issa telgħet għal €10,000 għal persuni li rriżultaw pożittiv għal virus u ma jirrispettawx l-ordni ta’ iżolament. Fl-aħħar 24 siegħa, persuna waħda nqabdet mill-pulizija tikser il-kwarantina obbligatorja waqt it-303 spezzjonijiet li saru f’Malta u 28 spezzjoni li saru f’Għawdex. L-ispezzjonijiet qed isiru minn uffiċjali tal-awtoritajiet tas-saħħa u d-Dipartiment tal-Protezzjoni Ċivili. Bosta ħwienet komplew iħarsu l-miżura u baqgħu magħluqa biex jitnaqqsu l-infezzjonijiet fil-komunità. Mit-3,400 spezzjoni li saru sa issa, l-ebda stabbiliment ma nqabad miftuħ. Multi ta’ €3,000 se jiġu imposti għal kull darba li jinqabdu ma jsegwux il-liġi."
2020-03-23,L-ebda jott jew bastiment mhu jitħalla jidħol Malta bla permess,https://www.tvm.com.mt/mt/news/l-ebda-jott-jew-bastiment-mhu-jithalla-jidhol-malta-bla-permess/,"Bl-avviż legali li daħal fis-seħħ is-Sibt li għadda, m’humiex biss it-titjiriet lejn Malta li twaqqfu temporanjament, imma anke kull attività bil-baħar għajr il-bastimenti li jġorru l-merkanzija jew il-kontejners. L-operaturi tal-marinas konxji minn dawn ir-restrizzjonijiet u Transport Malta qalet li sa issa kien hemm okkażjoni waħda ta’ jott li baqa’ dieħel il-Port il-Kbir, u l-membri tiegħu ġew ordnati jibqgħu abbord biex jagħmlu kwarantina. B’Malta mdawra bil-baħar, Transport Malta qed taħdem mill-qrib mal-awtoritajiet tas-saħħa biex tassigura li ħadd ma jidħol abbord xi jott jew bastiment ieħor mingħajr ma jkun awtorizzat jew ċertifikat medikament. Iċ-Chairperson ta’ Transport Malta, Joseph Bugeja, qal lil Television Malta li b’avviż legali li daħal fis-seħħ is-Sibt li għadda, l-ebda jott jew vapur li ma jipprovdix servizzi essenzjali, bħal cruise liners, mhu jitħallew jidħlu Malta. “L-awtorità għandha l-Vessel Tracking System u għandha kontroll assolut fuq kull moviment, jiġifieri mhux qed ngħidu mhux aċċettati u jaħarbulna, imma għandna kontroll fuq il-movimenti, b’uffiċċju li jaħdem 24 siegħa kuljum is-Sibt u l-Ħadd b’kollox ma jieqaf qatt, u għandna wkoll l-enforcement tagħna flimkien mal-Armata li qed nagħmel il-kontroll neċessarju biex nassiguraw jott jew vapur mhux essenzjali ma jidħolx Malta.” Is-Sur Bugeja spjega li eżatt qabel daħal fis-seħħ l-avviż legali laħaq daħal jott f’marina fil-Port il-Kbir, li madankollu l-persuni li kien hemm fuqu ntalbu jibqgħu abbord għall-kwarantina u saru l-verifiki tas-saħħa. Qal li dawn il-proċeduri qed isiru wkoll fir-rigward tal-ħaddiema tax-xatt li jitilgħu abbord il-bastimenti tal-merkanzija. “Qed nassiguraw li f’dak li huwa loġistika, trasport ta’ merkanzija u trasport ta’ prodotti essenzjali, nagħmlu ċert li kollox hu taħt kontroll, għax hu importanti li nibqgħu nimlew l-ixkafef tas-supermarkets bil-prodotti.” Intant, f’aktar miżuri ta’ prekawzjoni, Transport Malta ħabbret li b’effett immedjat, id-dgħajjes kummerċjali u l-operaturi tal-water sports mhux se jkunu qed jitħallew jiżbarkaw il-passiġġieri l-Imġarr Għawdex jew postijiet oħra f’Għawdex jew Kemmuna. Fl-istess waqt, l-awtorità qed iġġedded b’mod temporanju ċ-ċertifikazzjoni, reġistrazzjoni u permessi tad-dgħajjes kummerċjali, bastimenti żgħar u irmiġġi waqt li hu meħtieġ li s-sidien tagħhom ikollhom polza ta’ assikurazzjoni li għadha valida. Ara wkoll: Mhux se jitħallew jiżbarkaw passiġġieri minn Għawdex jew Kemmuna "
2020-03-23,F’Għawdex tista’ tittestja ruħek għall-Covid-19 fil-ħeliport tax-Xewkija,https://www.tvm.com.mt/mt/news/fghawdex-tista-tittestja-ruhek-ghall-covid-19-fil-heliport-tax-xewkija/,"Is-swabbing għall-Coronavirus se jibda jsir f’Għawdex ukoll; fejn s’issa hemm każ wieħed. Sa jumejn oħra, l-ex VIP Lounge tal-ħeliport fix-Xewkija se jinbidel f’ċentru ta’ swabbings biex min-nhar l-Erbgħa l-Għawdxin ma jkollhomx bżonn jinżlu fiċ-ċentru ta’ Ħal Farruġ. Ma’ Television Malta, il-Ministru għal Għawdex, Clint Camilleri, qal ukoll li se jkun hemm mal-150 sodda fl-Isptar Ġenerali ta’ Għawdex f’każ ta’ ħtieġa għal pazjenti Għawdxin bil-Coronavirus. “Il-persuni li jkollhom bżonn jieħdu t-test, wara li jċemplu, jistgħu jaqbdu l-karozza tagħhom u jsuqu għal dan iċ-ċentru, iniżżlu t-tieqa, jieħdu swab test u jibqgħu sejrin lura d-dar. Dan qed nagħmluh biex nevitaw it-tixrid ta’ din l-infezzjoni,” qal il-Ministru għal Għawdex. Il-Ministru Camilleri qal li bis-sehem tal-Ministeru għas-Saħħa u Steward Health Care, l-Isptar Ġenerali ta’ Għawdex qed ikun attrezzat biex jilqa’ għall-eventwalità li jiżdiedu l-każijiet ta’ Coronavirus f’Għawdex. “Fi ftit tal-jiem oħra se jkollna madwar 150 sodda illiberati, biex ngħidu hekk, u se jintużaw proprju biex ikunu stand-by għall-pazjenti bil-Covid-19.” Biex isir hekk, il-Ministru Camilleri qal li ttieħdet id-deċiżjoni li operazzjonijiet mhux urġenti ma jsirux għalissa, u l-anzjani li kienu jgħixu fir-Residenza Sant’Anna – parti mill-Isptar Ġenerali ta’ Għawdex – qed jiġu trasferiti lejn il-lukanda Downtown, fil-qalba tar-Rabat Għawdex, li ġiet attrezzata bit-tagħmir meħtieġ skont il-pariri tal-awtoritajiet tas-saħħa. Fil-lukanda, li issa se taqdi l-irwol ta’ dar tal-azjani, hemm 80 sodda b’ċans li jiżdiedu 20 sodda oħra. Il-Ministru Clint Camilleri kompla jgħid li l-Kumpless Sportiv tar-Rabat se jsir bażi oħra għall-ħaddiema tal-Protezzjoni Ċivili f’Għawdex. Il-bażi preżenti tad-diparitment tinsab fix-Xewkija. Spjega li b’hekk, żewġ gruppi ta’ ħaddiema tal-Protezzjoni Ċivili ma jkunux f’kuntatt fiżiku flimkien u b’hekk jevitaw it-tixrid tal-Coronavirus. Il-Ministru Camilleri tenna li se jibqa’ jsir l-iscreening tal-passiġieri li jaqsmu l-fliegu, filwaqt li se tkompli ssir il-fumigazzjoni tal-vapuri tal-Gozo Channel u l-karozzi tal-linja. Mil-lum, il-kumpanija Gozo Channel daħħlet fis-seħħ tibdil fl-iskeda tal-vjaġġi bejn il-gżejjer."
2020-03-23,Tiddeskrivi l-Covid-19 daqslikieku pprovat tixxabbat mal-Everest bl-influwenza,https://www.tvm.com.mt/mt/news/tiddeskrivi-l-covid-19-daqslikieku-pprovat-tixxabbat-mal-everest-bl-influwenza/,"Tabiba Maltija li tgħix Londra tiddeskrivi l-jumejn li għamlet fis-sodda bil-Covid-19 bħala mument orribbli, daqslikieku kienet qed tipprova tixxabbat mal-muntanja Everest waqt li kellha l-influwenza. Intervistata fil-programm Ras imb ras, l-eks Chairperson tar-Royal College of GPs, Clare Gerada, tkellmet dwar ir-riċetta tal-fejqan li ħadmet fil-każ tagħha waqt li stqarret li din il-pandemija jaf tagħti dimensjoni ġdida lis-soċjetà. Għal Dr Clare Gerada, li tgħix Londra, it-Tnejn kien l-ewwel jum tagħha lura għax-xogħol wara li għamlet diversi jiem f’iżolament għax mardet bil-Covid-19. Dr Gerada, li kienet Chairperson tar-Royal College of GPs, tinsab ċerta li ħadet il-virus waqt li kienet għal konferenza fi New York. ”It was as close as I could describe it to the flu… the flu and climbing mount everest at the same time.” 06:56 ”For me it was horrible. Never felt so ill in all my life. It felt like the worst flu-like illness I ever had. I had the flu many years ago. This was much much worse, a blinding headache, very high temperature, aching limbs, dry cough, and just feeling rotten for about 2 and a half, 3 days.” Intervistata fil-programm Ras imb ras, Dr Gerada qalet li qatt ma kienet beżgħana li se tmut u lill-virus iġġilditlu b’mod sempliċi ħafna. ”Paracetamol, bed rest and chicken soup.” Aktar milli vaċċin effettiv kontra l-Covid-19, Dr Gerada tgħid li qed tistenna bil-ħerqa test effettiv li juri kemm hawn nies li ħadu l-virus. ”As soon as we get that test I think we will start to turn the corner. Because at least if we can say that 20 to 30 per cent of the population have had it, we can start to isolate in a better way those that are more at risk and get the workforce back into work.” Kull deni ħudu b’ġid tgħid Dr Gerada, għax minkejja l-iskumdità tas-sitwazzjoni, jaf ħajjitna tinbidel għall-aħjar. ”It is a reset button for all of us, a reset button on how we use our resources, on how we look after our neighbours, a reset button on health inequalities and inequalities all the way round. a reset button on how we use our health services and on our profligacy with antibiotics. So al neoit it is a horrible time for us all, I think we will emerge from this as a world as a people in a much better place.” Dr Gerada qalet li lura għax-xogħol kien evidenti n-nuqqas ta’ nies u traffiku fit-toroq. ”I think there are far too many backroom experts, google experts. I think we have to accept the advice that our governments give us based on the best scientific and medical opinion they can get at that time.” Dr Gerada appellat lill-poplu Malti biex jimxi fuq il-parir tal-awtoritajiet tas-saħħa tal-pajjiż minkejja t-temp li jista’ jisbieħ."
2020-03-23,Għaddejjin it-taħditiet fuq l-eżamijiet tal-MATSEC li kellhom jibdew ix-xahar id-dieħel,https://www.tvm.com.mt/mt/news/ghaddejjin-it-tahditiet-fuq-l-ezamijiet-tal-matsec-li-kellhom-jibdew-ix-xahar-id-diehel/,"Għad m’hemmx deċiżjoni aħħarija dwar l-eżamijiet tal-MATSEC għal mijiet ta’ studenti. Għalkemm dawn l-eżamijiet kienu skedati li jibdew bħal-lum xahar, il-Ministru tal-Edukazzjoni, Owen Bonnici, qal li qed ikollu taħditiet mal-partijiet kollha involuti dwar x’l-aħjar li jsir. L-awtoritajiet fil-qasam edukattiv, flimkien ma’ diversi partijiet interessati, inkluż il-kunsill nazzjonali taż-żgħażagħ u l-union, għadhom għaddejjin bil-konsultazzjonijiet dwar l-eżamijiet tal-Matsec minħabba li fiċ-ċirkostanzi ta’ bħalissa, ma tantx jidher probabbli li jsiru x-xahar id-dieħel. Il-Ministru Bonnici qal li l-prijorità tal-gvern hi li jieħu d-deċiżjonijiet li l-ewwel u qabel kollox iħarsu s-saħħa tal-istudenti, waqt li assigura li kull deċiżjoni li tittieħed dwar l-eżamijiet mhix ser tkun bħal sajjetta fil-bnazzi għall-istudenti li ser jagħmlu dawn l-eżamijiet. “Qed issir diskussjoni interna bejn il-partijiet kollha possibbli u mal-istakeholders kollha possibbli biex naraw li r-riżultat finali ta’ dak li niddeċiedu jingħata fi żmien kemm kemm jista jkun malajr, ma jkunx hemm sitwazzjoni fejn l-istudent mill-lum għal għada isib deċiżjoni ma’ wiċċu, pero kollox ikun maħsub skont ix-xenarji li jiżviluppaw,” qal il-Ministru. Dr Bonnici qal li twaqqfet taskforce magħmula minn rappreżentanti tal-iskejjel tal-gvern, l-iskejjel privati u tal-knisja u mill-MUT biex tevlawa l-qagħda preżenti. Huwa qal li qed iħarsu wkoll lejn dak li ser isir fl-Ingilterra, għalkemm għadhom ma ngħatawx wisq dettalji. Il-Minsitru Bonnici qal li tkun xi tkun id-deċiżjoni, l-istudenti m’għandhomx ibatu l-konsegwenzi tas-sitwazzjoni preżenti. Tal-istess fehma ċ-Chairman tal-Bord tal-Matsec, Dario Pirotta. “Għadna naraw kull triq, pero nserrħu moħħ l-istudenti li dejjem se nagħtu każ l-iktar interess tagħhom l-ewwel, nifhmu li dan huwa żmien differenti milli stennejna, u li tista’ taffettwa wkoll lill-istudenti fil-preparazzjoni tagħhom, u dik nista’ nassigurhom li qed nagħtu kasha fid-deċiżjoni tagħna.” Il-Kunsill Nazzjonali taż-Żgħażagħ qal fi stqarrija li wara li kkonsulta mal-għaqdiet, qed jirrakomandaw li l-eżamijiet jittardjaw bi tliet ġimgħat u jekk ikun hemm bżonn jerġgħu jiġu posposti skont iċ-ċirkostanzi li jiżviluppaw. Huwa saħaq li għandu jkun hemm żmien biżżejjed għall-preparazzjoni u semma l-possibiltà li l-bidu tas-sena akkademika fil-livell terzjarju tibda u tispiċċa aktar tard mis-soltu."
2020-03-23,L-Italja tinsab għarkupptejha quddiem l-imxija tal-Covid-19,https://www.tvm.com.mt/mt/news/l-italja-tinsab-gharkupptejha-quddiem-l-imxija-tal-covid-19/,"Filmati minn sptar fi Cremona fit-tramuntana tal-Italja juri l-pressjoni enormi li din qed tpoġġi fuq is-sistema tas-saħħa. Sptar li suppost jesa’ 50 sodda bħalissa qed jilqa’ 120 pazjent. U agħar minnhekk kważi kwart tat-tobba u l-infermiera fl-isptar ġew infettati bil-virus. Ħafna persuni jistaqsu għaliex il-pajjiż ġar b’popolazzjoni ta’ 60 miljun persuna spiċċa l-aktar wieħed li difen nies sa issa, kważi d-doppju taċ-Ċina u kważi tliet darbiet aktar minn Spanja. Skont studju Ewropew, ma tgħin xejn l-età medja tat-Taljani li s-sena li għaddiet kienet fil-livell ta’ 45 sena, ogħla minn ta’ kull pajjiż ieħor fl-Ewropa. Iċ-ċifri juru li fl-Italja, l-età medja tal-mejta minħabba l-Covid-19 hija ta’ 78 sena u kważi 99 fil-mija minnhom kienu qed ibatu minn xi kundizzjoni qabel ġew infettati. Għalkemm iċ-ċifri tal-aħħar sigħat jagħtu ftit tat-tama lit-Taljani minħabba tnaqqis fl-għadd tal-mejta f’temp ta’ 24 siegħa mqabbel mal-jiem ta’ qabel u żieda fl-għadd ta’ persuni li qed ifiequ, is-sitwazzjoni għadha kritika ħafna. Minbarra l-lockdown nazzjonali li tħabbar ġimagħtejn ilu, il-Gvern Taljan kompla żied ir-restrizzjonijiet fil-movimenti tan-nies u issa pprojbixxa l-ivvjaġġar intern. Fl-aħħar sigħat l-għajnuna għal-Italja bdiet ġejja minn kullimkien fosthom mir-Russja li bagħtet tobba u tagħmir mediku fuq ajruplan militari bil-messaġġ ‘From Russia with love’; u minn Kuba li bagħtet 36 tabib u 15-il infermier. Dawn waslu fil-Lombardija, l-aktar reġjun milqut mill-virus li fl-aħħar jiem lanqas kellu spazju għall-mejta tant li minn Bergamo, l-Armata kellha ġġorr mat-tletin katavru lejn raħal żgħir ftit ‘l barra biex minflok jindifnu jgħaddu mill-proċess ta’ kremazzjoni."
2020-03-23,Il-BOV se jagħlaq tmien fergħat u jnaqqas il-ħinijiet tal-ftuħ,https://www.tvm.com.mt/mt/news/il-bov-se-jaghlaq-tmien-ferghat-u-jnaqqas-il-hinijiet-tal-ftuh/,"Il-Bank of Valletta ħabbar miżuri ġodda biex inaqqas il-kuntatt mal-pubbliku waqt li jkompli jagħti servizz lill-klijenti. Fost oħrajn il-bank ħabbar li minn għada ser jagħlaq b’mod temporanju l-fergħat u aġenziji tiegħu f’Bormla, il-Fgura, Fleur De Lys, Marsaxlokk, l-Imsida, Ħal Qormi, Skyparks u x-Xewkija Għawdex. L-ATMs u l-faċilitajiet ta’ nightsafe deposits f’dawn il-fergħat se jibqgħu joperaw b’mod normali. Klijenti li jkollhom bżonn aċċess għas-safe deposit lockers f’dawn il-fergħat għandhom iċemplu l-Customer Service Centre tal-Bank biex jingħataw appuntament. Klijenti ta’ dawn il-fergħat li jeħtieġu servizzi oħra li mhumiex relatati ma’ ġbid ta’ flus u depożiti għandhom jibagħtu imejl lil [email protected] jew iċemplu fuq +356 2275 3500, mit-Tnejn sal-Ġimgħa mit-8.00am sal-4.00pm. Il-bank ħabbar ukoll ħinijiet imnaqqsa fit-33 fergħa l-oħra, li ser jiftħu mit-Tnejn sas-Sibt bejn id-9.00am u 12.00pm."
2020-03-23,Coronavirus fl-Italja: Tabib irtirat jitlef ħajtu biex jgħin lil ħaddieħor,https://www.tvm.com.mt/mt/news/coronavirus-fl-italja-tabib-irtirat-jitlef-hajtu-biex-jghin-lil-haddiehor/,"Tabib irtirat minn Brescia, Gino Fasoli ssagrifika ħajtu biex jgħin lil ħaddieħor li nħakem mill-coronavirus li ħasad il-ħajja ta’ eluf minn madwar id-dinja. Fasoli ma ħasibhiex darbtejn biex jitlaq kollox minn idejh u jirritorna lura lejn ix-xogħol biex jgħin lil dawk li mhux ilaħħqu u lanqas isibu tarf il-pandemija tal-Covid-19. Fasoli ta’ 73 sena ntalab mill-ex kollegi tiegħu biex jagħti daqqa t’id u jagħti ftit tan-nifs lill-istaff mediku. B’xorti ħażina, Fasoli spiċċa laqqat il-virus u miet fl-isptar San Rocco viċin Brescia fejn b’ruħu u b’ġismu daħal biex idur bil-pazjenti morda. Fasoli kien magħruf għad-dedikazzjoni tiegħu fuq ix-xogħol u r-rieda li dejjem jgħin lill-proxxmu. Matul il-karriera vasta tiegħu kien mar volontarjat fl-Afrika fejn saħansitra ġie maħtuf f’villaġġ partikolari biex ifejjaq lill-morda."
2020-03-23,Jgħid li Għawdex jeħtieġ pakkett speċjali ta’ għajnuna li jindirizza l-ħtiġijiet partikolari ta’ Għawdex,https://www.tvm.com.mt/mt/news/jghid-li-ghawdex-jehtieg-pakkett-specjali-ta-ghajnuna-li-jindirizza-l-htigijiet-partikolari-ta-ghawdex/,"Il-Kap tal-Oppożizzjoni u tal-Partit Nazzjonalista, Adrian Delia, qal li Għawdex jeħtieġ pakkett speċjali ta’ għajnuna li jindirizza l-ħtiġijiet partikolari ta’ Għawdex. F’konferenza tal-aħbarijiet, Dr Delia spjega li Għawdex diġà jbati mill-insularità doppja u bl-imxija tal-Coronavirus, id-diffikultajiet li jesperjenzaw l-Għawdxin huma ferm ikbar għax l-ekonomija tiddependi l-iktar fuq it-turiżmu. Qal li hi tal-mistħija li l-Gvern ma kkonsultax mal-imsieħba soċjali Għawdxin biex jisma’ t-tħassib tagħhom dwar li n-negozji qegħdin f’periklu li jfallu. Dwar il-qasam tas-saħħa, Dr Delia qal li l-Għawdxin qed ibatu bid-deċiżjonijiet ħżiena tal-Gvern għax skont il-kelliem biegħ it-tliet sptarijiet lill-kumpanija li ma kellhiex esperjenza fil-qasam mediku. Qal li kieku il-€240 miljun ingħataw lill-Għawdxin, f’Għawdex hemm 450 sodda biex jintużaw għall-pazjenti bil-Covid-19. Qal li minflok lanqas jistgħu jsiru t-testijiet tas-swabbing f’Għawdex. Il-Kap Nazzjonalista qal li bl-inkompetenza tal-Gvern, il-pazjenti Għawdxin qed ikollhom jintbagħtu għall-kura f’Malta."
2020-03-23,AĠĠORNAT: Banek f’Malta jħabbru għajnuna lill-klijenti milquta mill-Covid-19,https://www.tvm.com.mt/mt/news/l-hsbc-jhabbar-ghajnuna-lill-klijenti-tieghu-milquta-mill-covid-19/,"Banek f’Malta ħabbru serje ta’ miżuri biex jappoġġjaw il-klijenti tagħhom milquta mill-Covid-19, fosthom posponiment tal-pagamenti fuq self. HSBC Malta qal li dawn il-miżuri jinsabu disponibbli immedjatament, u jingħataw skont iċ-ċirkostanzi tal-klijent u l-kriterji ta’ eliġibbiltà. Fost il-miżuri ta’ għajnuna qed jingħata moratorju ta’ 3 xhur fuq il-ħlas lura tal-kapital f’dak li hu self fuq djar u self personali. L-HSBC qal li ħoloq is-sit elettroniku hsbc.com.mt/covid, fejn il-klijenti jistgħu jimlew formola biex jitolbu għall-assistenza, li mbagħad tkun imressqa lit-timijiet rispettivi. It-talbiet ikunu kkunsidrati każ b’każ. Għajnuna simili tħabbret ukoll mill-Lombard Bank, li fi stqarrija qal li lest jagħti moratorium ta’ 12-il xahar fuq 80% tal-pagamenti fuq self għad-djar. Dawk li jixtiequ japplikaw għal din l-għajnuna jridu jagħmlu dan fuq l-indirizz elettroniku [email protected]"
2020-03-23,Mhux se jitħallew jiżbarkaw passiġġieri minn Għawdex jew Kemmuna,https://www.tvm.com.mt/mt/news/mhux-se-jithallew-jizbarkaw-passiggieri-minn-ghawdex-jew-kemmuna/,"Fid-dawl tal-imxija tal-COVID19, Transport Malta qed tieħu numru ta’ miżuri ta’ prekawzjoni madwar l-attività ta’ dgħajjes kummerċjali. B’effett immedjat, id-dgħajjes kummerċjali u l-operaturi tal-water sports mhux se jkunu qed jitħallew jiżbarkaw il-passiġġieri mill-Imġarr, Għawdex jew minn postijiet oħra f’Għawdex jew Kemmuna. Transport Malta qiegħda wkoll testendi l-iskadenza b’mod temporanju taċ-ċertifikazzjoni, reġistrazzjonijiet u permessi tad-dgħajjes kummerċjali, il-bastimenti ż-żgħar u l-irmiġġi. Dawn jinkludu: – Reġistrazzjoni ta’ bastimenti ż-żgħar – Liċenzji Nawtiċi – Ċertifikazzjoni ta’ dgħajjes kummċerjali – Ċertifikazzjoni ta’ Kompetenza – Permess ta’ rmiġġi Huwa importanti li s-sidien tad-dgħajjes ikollhom polza tal-assikurazzjoni valida xorta waħda matul dan iż-żmien."
2020-03-23,Il-kabinett se jiltaqa’ llejla biex jiddiskuti l-għajnuna finanzjarja,https://www.tvm.com.mt/mt/news/il-kabinett-se-jiltaqa-llejla-biex-jiddiskuti-l-ghajnuna-finanzjarja/,"Il-kabinett mistenni jiltaqa’ llejla biex jiddiskuti iktar miżuri ta’ għajnuna finanzjarja fid-dawl tas-sitwazzjoni tal-Covid-19. F’referenza għal din il-laqgħa fuq il-midja soċjali, il-Ministru għall-Finanzi Edward Scicluna qal li jinsab kburi b’dak li ħareġ mill-ħidma ta’ tmiem il-ġimgħa. Rapporti fil-midja lokali qalu li l-membri tal-kabinett mistennija jiltaqgħu għall-ħabta tas-6.00pm f’Kastilja."
2020-03-23,Minkejja t-twissijiet il-venda ta’ Buġibba dalgħodu kienet imballata nies,https://www.tvm.com.mt/mt/news/minkejja-t-twissijiet-il-venda-ta-bugibba-dalghodu-kienet-imballata-nies/,"Fis-06:00 ta’ dalgħodu ttieħed dan ir-ritratt li juri l-ammont kbir ta’ nies fil-venda ta’ Buġibba jistennew biex jużaw it-trasport pubbliku. Minkejja t-talba tal-gvern u tas-Supretendent għas-Saħħa pubblika, jidher li xi wħud għadhom qed jagħmlu ta’ rashom u joqgħodu fil-folol. Qed isir appell lil min għadu ma ngħatax il-possibbiltà li jaħdem mid-dar, biex juża trasport alternattiv biex titwaqqaf l-imxija tal-virus. Il-Professur Gauci llum appellat mill-ġdid lil min iħaddem biex jipprovdi metodi alternattivi għall-ħaddiema biex jaħdmu mid-dar fid-dawl tal-pandemija.  "
2020-03-23,Mhux se timrad billi tgħaddi minn ħdejn xi ħadd bil-Covid-19 f’supermarket,https://www.tvm.com.mt/mt/news/mhux-se-timrad-billi-tghaddi-minn-hdejn-xi-hadd-bil-covid-19-fsupermarket/,"Il-Professur Charmaine Gauci iċċarat li wieħed ma jistax jimrad billi sempliċiment jgħaddi minn ħdejn xi ħadd li jista’ jkun infettat bil-Covid-19. Waqt konferenza stampa, Prof Gauci ċċarat li kulħadd għandu jieħu l-prekawzjonijiet meta jmur jixtri minn supermarket, billi fost oħrajn iżomm ’il bogħod min-nies oħra. Madanakollu mhuwiex ta’ periklu li wieħed imur jixtri minn supermarket bi prudenza, anki jekk l-awtoritajiet xorta waħda qed jappellaw lis-supermarkets biex iżidu d-deliveries fid-djar. Ara wkoll: Ikkonfermati 17-il persuna oħra bil-Covid-19 f’Malta "
2020-03-23,Ara: Omm Maltija bil-Coronavirus tispjega minn xiex għadda binha,https://www.tvm.com.mt/mt/news/ara-omm-maltija-bil-coronavirus-tispjega-minn-xiex-ghadda-binha/,"Aktar ma jmur, aktar il-każi ta’ Covid-19 fostna qed jiżdiedu. Is-Supretendent tas-Saħħa Pubblika, il-Professur Charmaine Gauci, għadha kemm ħabbret 17-il każ ieħor ta’ Coronavirus, biex b’hekk, sa issa, il-każi ta’ Covid-19 fil-gżejjer Maltin telgħu għal 107. Fost l-għadd ta’ persuni li rriżultaw pożittiv għall-virus, omm Maltija li f’dawn l-aħħar jiem ħarġulha s-sintomi. Magħha, żviluppaw is-sintomi għadd ta’ familjari tagħha, fosthom binha, li huwa ażmatiku. Waqt ‘TVAM’, il-mara, bl-isem fittizju ta’ Maria, stqarret li l-ewwel ma rriżultat pożittiv kienet iz-zija tat-tifel tagħha. Imbagħad, ġaladarba kien hemm kuntatt, fi żmien ftit jiem, żviluppa s-sintomi binha wkoll. L-omm spjegat li binha telagħlu ħafna deni f’salt. Madanakollu, l-omm stqarret li t-tifel ittieħed l-emerġenza tat-tfal minnufih, u li bħalissa jinsab f’qagħda tajba. Qalet, li binha għamel jumejn ma jiflaħx ġmielu, iżda b’xorti tajba ma damx wisq ma ġie f’siktu. Fl-isfond ta’ dak li għaddejja minnu din il-familja, l-omm appellat biex il-ġenituri joqogħdu b’seba’ għajnejn u biex ma joħorġux għal xejn b’xejn mid-djar tagħhom, hekk kif il-virus jittieħed daqs tazz’ilma."
2020-03-23,"S’issa saru 3,099 test għall-Coronavirus f’Malta",https://www.tvm.com.mt/mt/news/sissa-saru-3099-test-ghall-coronavirus-fmalta/,"B’kollox saru 3,099 test għall-Covid-19 fuq persuni f’Malta u Għawdex. Dan qalitu s-Supertendent tas-Saħħa Pubblika, il-Professur Charmaine Gauci, waqt konferenza stampa llum. Prof Gauci qalet li dan l-ammont ta’ testijiet huwa għoli ħafna meta mqabbla mal-popolazzjoni. Speċifikat li saru 2,106 test fuq persuni li kienu sintomatiċi, u l-kumplament kienu random samplings. Iċċarat li l-persuni infettati, li issa laħqu 107, huma kollha f’qagħda stabbli, iżda s’issa tnejn ġew ikkonfermati mfejqa. Tappella għal attività fiżika fid-dar u biex jieklu tajjeb biex iżommu ruħhom f’saħħithom. Ara wkoll: Ikkonfermati 17-il persuna oħra bil-Covid-19 f’Malta  "
2020-03-23,Ikkonfermati 17-il persuna oħra bil-Covid-19 f’Malta,https://www.tvm.com.mt/mt/news/ikkonfermati-17-il-persuna-ohra-bil-covid-19-fmalta/,"Bejn ilbieraħ u llum kienu kkonfermati 17-il persuna oħra f’Malta li huma infettati bil-Covid-19. Dan ħabbritu s-Supertendent tas-Saħħa Pubblika, il-Professur Charmaine Gauci, waqt konferenza stampa llum. Dan ifisser li issa n-numru totali ta’ persuni f’Malta li ttestjaw pożittivi għall-Covid-19 laħqu 107, li tnejn minnhom huma mfejqa. Qalet li lbieraħ saru 304 testijiet, u 10 minn dawk li rriżultaw pożittivi kienu relatati ma’ safar, mentri 7 oħra ħarġu pożittivi minn trażmissjoni lokali. Il-Professur Gauci qalet li dan in-numru mistenni li jibqa tiela’. Hija qalet li l-għan huwa li jiġi kkontrollat bis-saħħa tal-miżuri maħruġa mill-Gvern u bl-għajnuna tal-pubbliku. 10 każijiet huma relatati ma’ safar Spjegat li minn dawn is-17, 10 minnhom huma relatati ma’ safar, bil-Professur Gauci tgħid li dawn se jibdew jonqsu għaliex is-safar twaqqaf. Fost dawn l-10 persuni bil-Coronavirus hemm mara Maltija ta’ 61 sena li ma sifritx, iżda kellha kuntatt ma’ grupp relatat ma’ safar. Hemm ukoll Malti ta’ 19-il sena li siefer lejn l-Italja ta’ fuq. Huwa kien fi kwarantina u ħarġulu s-sintomi fid-19 ta’ Marzu. Mara Maltija ta’ 56 sena wkoll tinsab marida bil-Covid-19 wara li kienet imsiefra u ħarġulha s-sintomi. Hija ma kellhiex kuntatt għajr mal-familja. Ingliż ta’ 56 sena kif ġie lura minn barra beda bis-sintomi. Il-Professur Gauci qalet li qed isir contact tracing mal-passiġġieri l-oħrajn li kienu miegħu fuq l-ajruplan. Huwa kellu biss kuntatt ma’ persuna tal-familja. Koppja Taljana ta’ 32 u 30 sena li jgħixu Malta marru Madrid sal-10 ta’ Marzu ,u xħin waslu lura Malta ħargulhom is-sintomi. Fost dawn l-10 hemm ukoll Malti ta’ 28 sena li jgħix l-Ingilterra u li ġie lejn Malta kif kienu se jitwaqqfu t-titjiriet. Huwa kien fi kwarantina u l-ebda persuna oħra ma ġiet esposta għall-virus. Qed isir ukoll contact tracing tal-passiġġieri kollha li kienu fuq l-istess titjira għaliex huwa diġà kien bis-sintomi fuq l-ajruplan. Irlandiża ta’ 60 sena residenti hawn Malta kienet imsiefra f’diversi postijiet. Hija ġiet lura Malta fl-14 ta’ Marzu mbagħad ħarġulha s-sintomi. Hija kienet fi kwarantina mandatorja. Fost dawn in-nies hemm Malti ta’ 56 sena li  ma sifirix imma kien f’kuntatt ma’ persuna oħra fuq ix-xogħol li kien imsiefer. Malti ieħor ta’ 40 sena beda bis-sintomi tal-virus fis-16 ta’ Marzu. Huwa kellu kuntatt ma’ 2 każijiet pożittivi fil-familja tiegħu. 7 każi ta’ tixrid lokali Mal-każijiet relatati ma’ trasmissjoni lokali, li jgħoddu sebgħa, hemm Maltija ta’ 32 sena li hija healthcare worker. Hemm ukoll raġel Malti ta’ 34 sena li beda bis-sintomi fis-16 ta Marzu. Qed isir contact tracing fuq il-post tax-xogħol fejn jaħdem u ma’ tal-familja tiegħu. Ukrena  li tgħix Malta ta’ 38 sena li bdiet bis-sintomi fit-22 ta’ Marzu. Hija kienet f’kuntatt ma’ barranin fuq il-post tax-xogħol. Mara Maltija ta’ 52 sena wkoll tinsab infettata bil-coronavirus. Hija ma kellhiex kuntatti ma’ nies sintomatiċi, u ta’ dan il-każ qed isir contact tracing. Hemm ukoll 3 każi relatati ma’ xulxin ta’ tfajla ta’ 14-il sena, mara ta’ 49 sena u raġel ta’ 21 sena, li huma relatati ma’ każ ieħor li diġà rriżulta pożittiv. Segwi hawn il-konferenza sħiħa:"
2020-03-23,ARA: Pjazza San Ġorġ baħħ – tnissel sens ta’ dieqa,https://www.tvm.com.mt/mt/news/ara-pjazza-san-gorg-bahh-tnissel-sens-ta-dieqa/,"Il-kumpanija Skyline webcams, li għandha mijiet ta’ kameras f’postijiet pubbliċi madwar id-dinja, illum għażlet li xxandar fuq il-midja soċjali filmat dirett ta’ Pjazza San Ġorġ, li fl-eqqel tal-jum baqgħet baħħ. Il-kumpanija qalet li bħal kull belt oħra fid-dinja, il-pjazez tal-belt kapitali ta’ Malta jinsabu vojta, u esprimiet it-tama li l-Belt Valletta ma ddumx ma terġa’ tieħu l-ħajja li kellha qabel. Kienu bosta Maltin u barranin li quddiem din ix-xena esprimew sens ta’ dieqa. Kellhom ukoll kliem ta’ inkoraġġiment għal xulxin, u appellaw biex kulħadd jibqa’ ġewwa bil-għan li titnaqqas l-imxija tal-Covid-19."
2020-03-23,Coronavirus: X’għandhom jagħmlu n-nisa tqal?,https://www.tvm.com.mt/mt/news/coronavirus-xghandhom-jaghmlu-n-nisa-tqal/,"Sal-lum mhemmx evidenza li turi li nisa tqal u t-trabi tagħhom huma f’riskju ikbar mill-bqija tal- popolazzjoni fejn jidħol il-virus infettiv; il-Covid-19. Iżda r-riċerka għadha għaddejja bl-esperti fir-Renju Unit jikkunsidraw lin-nisa tqal f’riskju ikbar,  bin-nisa tqal mitluba jibqgħu d-dar. Dan is-suġġeriment, qal il-Kulleġġ Malti tal-Ostetriċja u l-Ġinekoloġija ġie bbażat fuq l-istudji li saru fuq il-pandemija tal-H1N1 bil-Kulleg Malti tal-Ostetriċja u l-Ġinekoloġija jitlob lin-nisa tqal f’Malta biex jagħmlu l-istess. Fi stqarrija, il-Kulleġġ qal li l-isptar Mater Dei jinsab preparat biex jieħu ħsieb numru dejjem jikber ta’ każijiet li fosthom ser ikunu nisa tqal. Dawk in-nisa tqal li jinsabu pożittivi għall-Covid-19, jew suspettati li jistgħu jkunu pożittivi, u għandhom bżonn jiddaħħlu l-isptar għall-osservazzjoni, ser jiddaħħlu fi swali speċifikament attrezzati għal dawn il-każijiet. Nisa li ġew f’kuntatt mal-virus jew għandhom il-virus Covid-19, u li qegħdin fil-ħlas jew għandhom bżonn kura medika jew osservazzjoni aktar mill-qrib ser jingħataw il-kura f’parti ddedikata apposta għal dawn il-każijiet fid-‘Delivery Suite’. Din ser tkun iżolata mill-parti l-oħra tad-Delivery Suite biex b’hekk il-każijiet pożittivi jkunu separati minn dawk li jirriżultaw fin-negattiv. Tobba li jieħdu ħsieb pazjenti bil-Covid-19 ser ikunu libsin ilbies protettiv u ser isegwu l-proċeduri li ġew imfassla biex jassiguraw li jipproteġu lilhom infushom u pazjenti oħra li ma jkunux infettati bil-virus. Dawk in-nisa tqal li għal xi raġuni jew oħra jħossu li ser ikollhom bżonn imorru d-‘Delivery Suite’ għandhom iċemplu fuq 25455176/5180 qabel ma jmorru l-isptar. Waħda mill-qwiebel imħarrġa ser tkun qed tirrispondi t-telefonati u tagħti l-pariri li jkun hemm bżonn u f’ċerti każi anke wara li tkun ikkonsultat mat-tobba. Id-‘Delivery Suite’ tkun miftuħa l-ħin kollu, lejl u nhar. Id-dħul għaliha huwa mid-‘Day Care Unit’ li jinsab fin-naħa ta’ wara ta’ Mater Dei. Nisa tqal, li għandhom, jew li suspettati li għandhom il-Covid-19, ser jingħataw kura fiż-żona magħżula, sakemm ikunu tajbin biex imorru d-dar. It-trabi ta’ dawn in-nisa ser jingħataw kura separatament għal 14 il-ġurnata mit-Team Speċjalizzat fil-Mard Infettiv fuq it-Tfal. Meta l-omm tmur id-dar din għandha tmur fi kwarantina skont il-parir tad-Dipartiment tas-Saħħa Pubblika. Fejn tidħol l-Outpatients tal-Ġinekoloġija u Ostetriċja, ġew meħuda numru ta’ prekawzjonijiet. Il- każijiet li mhumiex urġenti, qed jiġu kkuntattjati permezz ta’ telefonata mit-tobba tad-dipartiment fejn il-pazjenta tiġi mogħtija l-opportunità li tiddiskuti l-problema tagħha. Min-naħa l-oħra, in-nisa tqal huma mħeġġa biex jibqgħu jattendu l-appuntamenti kollha li għandhom skont il-pariri tat-tobba, inkluż għal testijiet tad-demm u tal-ultrasound.. Huwa mħeġġeġ li l-pazjenti jkunu puntwali għall-appuntament u li jitilqu mill-isptar immedjatament wara. Nisa bi problemi ġinekoloġiċi urġenti għandhom imorru fid-Dipartiment tal-Emerġenza. Hemmhekk jiġi analizzat ir-riskju tagħhom għall-marda tal- Covid-19, u l-urġenza tal-każ tagħhom. Dawk li jkunu suspettati li huma pożittivi ser jiġu kkurati f’postijiet apposta biex inaqqsu r-riskju tat-trasmissjoni tal-virus għal pazjenti oħra u għall-istaff mediku. Fil-preżent, ġew imwaqqfa l-operazzjonijiet ġinekoloġiċi li mhumiex urġenti. Iżda operazzjonijiet li jinvolvu każijiet ta’ kanċer ser jibqgħu għaddejjin. Ħafna mill-Clinics speċjalizzati ser jitwaqqfu u l-pazjenti ser jingħataw appuntamenti oħrajn fil-futur. B’dawn il-passi kollha li ttieħdu f’dawn iċ-ċirkustanzi, il-Kulleġġ huwa kunfidenti li l-isptar jibqa’ l-iżjed post sigur għat-twelid tat-trabi f’dawn iż-żminijiet straordinarji."
2020-03-23,L-Ambaxxatur Cuschieri se jagħti s-salarju tiegħu lill-Protezzjoni Ċivili Taljana,https://www.tvm.com.mt/mt/news/l-ambaxxatur-cuschieri-se-jaghti-s-salarju-tieghu-lill-protezzjoni-civili-taljana/,"L-Ambaxxatur Malti għall-Italja, Joseph Cuschieri ħabbar li b’solidarjetà mal-poplu Taljan se jkun qed joffri s-salarju tiegħu għax-xahar ta’ Marzu lill-Protezzjoni Ċivili Taljana, li bħalissa qed twettaq ħidma bla preċedent fil-ġlieda mal-virus Covid-19. Dan il-virus fl-Italja qed iħalli ħerba sħiħa, bi kważi 60,000 persuna nfettata u b’aktar minn 5,476 persuna mejta. Fuq il-midja soċjali, l-Ambaxxatur Joseph Cuschieri, li hu bbażat f’Ruma, kiteb li bħalissa u f’dawn l-aħħar ġimgħat esperjenza u għex mill-qrib ħafna t-traġedja kbira tal-poplu Taljan, u jħossu fid-dmir li b’dover morali lejn dawk milquta mill-virus jgħin mill-ftit li jista’. L-Ambaxxatur Cuschieri żied jgħid li jittama li s-sitwazzjoni f’Malta ma tiggravax bħall-Italja, iżda jekk dan iseħħ, huwa lest jagħmel l-istess mal-poplu Malti. "
2020-03-23,Se ndumu snin biex nirkupraw – l-OECD dwar l-ekonomija u l-pandemija,https://www.tvm.com.mt/mt/news/se-ndumu-snin-biex-nirkupraw-l-oecd-dwar-l-ekonomija-u-l-pandemija/,"L-OECD (Organisation for Economic Co-operation and Development) qalet li l-Coronavirus ġabet l-ekonomija għarkupptejha globalment u se ndumu s-snin biex nirkupraw mill-ħsara li ġabet magħha din il-pandemija. Is-Segretarju Ġenerali tal-OECD, Angel Gurría qal li x-xokk li ħadet l-ekonomija ħafna agħar mill-kriżi finanzjarja. F’intervista mal-BBC, Gurría qal li nistgħu ninsew li ladarba l-virus jgħib, kollox se jerġa’ jiġi lura għan-normal f’tebqa t’għajn. Is-Segretarju Ġenerali qal li fost l-akbar ekonomiji tad-dinja jispiċċaw f’riċessjoni fix-xhur li ġejjin. Huwa qabbel l-inċertezza ekonomika tal-lum ma’ dik li ġab miegħu l-attakk terroristiku ta’ 9/11, iżda qal li diġà qed inħossu riperkussjonijiet ħafna akbar minn dak tal-2001."
2020-03-23,Fin-12:30: Is-Supertendent għas-Saħħa tindirizza konferenza stampa dwar Covid-19,https://www.tvm.com.mt/mt/news/fin-1230-is-supertendent-ghas-sahha-tindirizza-konferenza-stampa-dwar-covid-19/,"Fin-12:30, is-Supertendent għas-Saħħa, Charmaine Gauci se tindirizza konferenza stampa dwar l-aħħar żviluppi tal-Covid-19 f’pajjiżna. Ilbieraħ ġew ikkonfermati 17-il każ ġdid bl-ammont totoali ta’ infettati tela’ għal 90. Il-konferenza stampa se tixxandar fuq TVM, tvm.com.mt, Radju Malta u l-paġna Facebook ta’ TVM"
2020-03-23,Iż-żjara tal-Papa f’Malta posposta,https://www.tvm.com.mt/mt/news/iz-zjara-tal-papa-fmalta-posposta/,"Iż-żjara tal-Papa Franġisku f’Malta u Għawdex ġiet posposta fid-dawl tas-sitwazzjoni tal-Covid-19 madwar id-dinja. Dan tħabbar mill-Kurja ta’ Malta, li fi stqarrija qalet li d-data taż-żjara se tkun imħabbra iktar ’il quddiem. Iż-żjara tal-Papa kienet skedata li ssir fl-aħħar jumejn ta’ Mejju. Il-kurja appellat lill-Insara biex iżommu lill-Papa fit-talb tagħhom. Ara wkoll: ESKLUSSIVA:  Il-Papa Franġisku ser iżur Malta Ċans tajjeb li ż-żjara tal-Papa Franġisku f’Malta titwal u tinfirex fuq jumejn "
2020-03-23,Covid-19: Irvell f’ħabs fil-Kolombja jħalli 23 ħabsi mejjet u 83 oħra midruba,https://www.tvm.com.mt/mt/news/covid-19-irvell-fhabs-fil-kolombja-jhalli-23-habsi-mejjet-u-83-ohra-midruba/,"Il-biża’ u l-ansjetà li qed iġib miegħu l-Covid-19 wassal għal irvell kbir f’ħabs fil-Kolombja li ħalla 23 ħabsin mejta u 83 oħra midruba. Il-priġunieri tal-ħabs La Modelo, fil-Bogota ppruvaw jaħarbu u dan wassal f’għadd ta’ imwiet. Jidher li dan ma kienx l-uniku rvell fil-pajjiż hekk l-istess ġara f’ħabsijiet oħrajn."
2020-03-23,Ara: Coronavirus u mhux – kif taħsel idejk kif suppost,https://www.tvm.com.mt/mt/news/ara-coronavirus-u-mhux-kif-tahsel-idejk-kif-suppost/,"Donnu dan l-aħħar, fl-isfond tal-pandemija Covid-19, dak li jkun reġa’ sar midħla tal-iġjene, l-indafa, u li joqgħod b’seba’ għajnejn bil-għan li jieħu ħsieb saħħtu u saħħet dawk ta’ madwaru. Madanakollu, Coronavirus u mhux, affarijiet sempliċi bħal li taħsel idejk kif suppost u li tbiddel iż-żarbun qabel ma tidħol id-dar, tajjeb li nibqgħu nagħmluhom anki ġaladarba s-sitwazzjoni li ninsabu fiha bħalissa tgħaddi b’wiċċ il-ġdid, hekk kif b’dawn id-drawwiet ċkejknin nistgħu nnaqsu t-tixrid ta’ kwalunkwe tip ta’ mikrobu. Ħames snin ilu, aktarx fl-isfond tal-virus tal-Ebola, l-Għaqda Dinjija tas-Saħħa ppublikat filmat fuq il-ħasil tal-idejn. F’liema filmat, jiġi spjegat pass pass kif dak li jkun għandu jogħrok idejh bis-sapun u l-ilma b’tali mod li jiddiżinfettahom għalkollox. Ġaladarba tlesti taħsel idejk, il-filmat jiġbed l-attenzjoni għall-fatt li l-vit għandu jingħalaq b’tissue. Tista’ tagħmel dan, ukoll, billi tuża l-minkeb. Ftakar, li l-istess jgħodd għal meta tiġi biex tiftaħ il-bieb, għax ikollok iddur lura u terġa’ tibda togħrok mill-ġdid."
2020-03-23,Harvey Weinstein ilaqqat il-Coronavirus,https://www.tvm.com.mt/mt/news/harvey-weinstein-ilaqqat-il-coronavirus/,"Harvey Weinstein, il-producer ta’ Hollywood li nstab ħati li stupra u kkommetta diversi reati sesswali fuq għadd ta’ nisa nstab infettat bil-Covid-19. Weinstein, li għandu 68 sena, qed jiskonta 23 sena priġunerija. Bħalu, fil-ħabs ta’ Wende f’Buffalo, instabu wkoll żewġ priġunieri oħra bil-coronavirus.  L-avukat ta’ Weinstein jinsab imħasseb hekk kif is-saħħa tal-klijent tiegħu diġà kienet batuta sa minn qabel ma marad bil-virus.  "
2020-03-23,Coronavirus: Ara l-lista ta’ ħwienet li mil-lum mhux se jiftħu aktar…,https://www.tvm.com.mt/mt/news/coronavirus-ara-l-lista-ta-hwienet-li-mil-lum-mhux-se-jifthu-aktar/,"L-Uffiċċju tad-Deputat Prim Ministru u l-Ministeru għas-Saħħa qiegħed jipprovdi iktar informazzjoni dwar id-deċiżjoni li ġiet imħabbra lbieraħ għall-għeluq ta’ ħwienet li jbiegħu prodotti u servizzi meqjusa bħala mhux essenzjali. Fuq l-ordni tas-Supretendent tas-Saħħa Pubblika, sa mit-23 ta’ Marzu fit-8am, l-għeluq tal-ħwienet kollha li n-negozju prinċipali tagħhom huwa marbut mal-bejgħ ta’: – Ħwejjeġ – Ilbies sportiv – Ġojjellerija – Hand bags u prodotti tal-ġilda – Costume jewellery u aċċessorji – Żraben – Nuċċalijiet mingħajr preskrizzjoni – Fwejjaħ – Prodotti tal-isbuħija – Ħwienet tal-ħjata – Purtieri u tapezzerija – Tagħmir domestiku – Ħwienet tas-souvenirs – Stabbilimenti li joffru skontijiet – Ħwienet tal-bagalji – Ħwienet tal-ġugarelli – Ħwienet tal-passatempi – Għamara – Ħwienet tal-pjanti/fjuri u vaping shops, għandu jiġi osservat. Din id-deċiżjoni tapplika għall-ħwienet imsemmija, kemm jekk qed joperaw minn shopping malls kif ukoll minn postijiet oħra. Dawn il-ħwienet jistgħu xorta jbiegħu u jipprovdu servizzi ta’ delivery tal-prodotti tagħhom fil-komunità. Kif imħabbar ilbieraħ, il-Gvern qed jitlob ukoll, b’effett mid-data u l-ħin imsemmija, l-għeluq tal-ħwienet li jipprovdu servizzi mhux essenzjali, jiġifieri, parrukkiera, barbiera, ħwienet ta’ sbuħija, spas (postijiet ta’ rilassament), ħwienet tad-dwiefer u ħwienet tat-tpinġija. Multi ta’ €3,000 se jiġu imposti għal kull darba li jinkisru dawn il-miżuri ġodda. Dawn id-deċiżjonijiet huma neċessarji għall-istadju preżenti tal-Covid-19 f’Malta u mmirati li jissalvagwardjaw is-saħħa tal-pubbliku ġenerali."
2020-03-22,Jgħid li Kemmuna ħadet ir-ruħ mindu ħareġ il-Covid-19,https://www.tvm.com.mt/mt/news/jghid-li-kemmuna-hadet-ir-ruh-mindu-hareg-il-covid-19/,"Għal Salvu Vella wieħed mit-tlieta min-nies li jgħix f’Kemmuna, kull deni ħudu b’ġid għax f’din il-pandemija tal-coronavirus, qed jerġa’ jgħix f’Kemmuna kif jaf fi tfulitu. Madankollu għalkemm il-gżira mhux iżuru nies, Salvu xorta jinsab beżgħan li l-virus jasal ukoll fuq din il-gżira kif wasal f’Malta u f’Għawdex. F’dan iż-żmien tar-rebbiegħa jkunu bosta li jżuru Kemmuna imma issa meta kulħadd qed ikun imħeġġeġ biex jaqta’ l-ħruġ mhux meħtieġ, Kemmuna tinsab għall-kwiet li Salvu Vella wieħed mit-tliet residenti ta’ Kemmuna jgħidu li ilu snin kbar ma jafha hekk. Salvu jgħix ma’ kuġintu Veggie li għandha 78 sena, u ħuh Anġlu li għandu 72 sena. Salvu jsegwi sew dak li għaddej u mhux maqtugħ mid-dinja. Huwa jieħu ħsieb il-bżonnijiet kollha ta’ familtu u f’kollegament bi skype stqarr magħna li minn mindu faqqgħet il-covid 19 f’pajjiżna, l-effett tagħha nħass anke f’Kemmuna. “Kemmuna qed niftakarha kif kienet l-antika meta kelli 10 snin, ma tara lil ħadd, qabel kuljum bin-nies, illum ġejna vera waħidna għal kollox, min-naħa tiegħi naraha sabiħa Kemmuna llum kif inhi għax straħet mill-istorbju u n-nies”. Minkejja li Salvu u familtu m’għandhomx bżonn iżżommu d-distanzi soċjali ma’ persuni oħrajn xorta qed jieħdu l-prekawzjonijiet biex ma jinfettawx ruħhom. Qalilna li xorta jinkwieta li jista’ jiġi l-gwaj tal-virus. “Xorta għandna kuntatti man-nies, billi ħija jrid imur għad-dialysis kull jumejn, allura nkunu carriera xorta waħda”. Salvu qal li qed jitlob ‘l Alla li din l-gwaj għaddi. “Jalla lili jħallini nferfer, ħalli nkun nista’ nieħu ħsieb”. B’differenza ma’ bosta, Salvu ma kellux għalfejn iħabbel moħħu dwar il-ħażna tal-ikel. “Aħna għalina dejjem l-istess ħażina, ikel għal xahar, forsi intom tarawha diffiċli, imma għalina normali għax il-ħajja tagħna dejjem hekk kienet”. Salvu u qrabatu f’Kemmuna ma jiddejqu xejn li min rajhom għexu ħajjithom kollha f’dan l-iżolament. Huma tabilħaqq ta’ ispirazzjoni għal minn f’dan iż-żmien jintalab jagħmel is-sagrifiċċu tal-kwarantina u għall-poplu kollu li qed jiġi mħeġġeġ biex kemm jista’ jkun jibqa’ f’daru biex ma jinfirix il-virus."
2020-03-22,3 persuni jiksru r-regolamenti tal-kwarantina,https://www.tvm.com.mt/mt/news/3-persuni-jiksru-r-regolamenti-tal-kwarantina/,"Tliet persuni oħra nqabdu jiksru r-regolamenti tal-kwarantina mandatorja u weħlu multa ta’ €3,000 kull wieħed. It-tliet persuni ma nstabux waqt iktar spezzjonijiet li komplew isiru madwar Malta u Għawdex. Fl-aħħar 24 siegħa saru 460 spezzjoni. Kemm ilhom isiru l-ispezzjonijiet inħarġu 24 multa. U fl-aħħar sigħat ukoll saru iktar minn 320 spezzjoni f’Malta u 150 oħra f’Għawdex fi stabilimenti tal-ikel u postijiet oħra tad-divertiment li skont ir-regolamenti għandhom jinżammu magħluqa. F’dawn l-ispezzjonijiet ħadd ma nqabad jikser ir-regolamenti."
2020-03-22,Mediċini wara l-bieb għal anzjani li verament m’għandhom lil ħadd,https://www.tvm.com.mt/mt/news/medicini-wara-l-bieb-ghal-anzjani-li-verament-mghandhom-lil-hadd/,"Anzjani li ma jkollhomx minn iġibilhom il-mediċini, jistgħu jinfurmaw lill-ispizjar minn fejn is-soltu jiġbru l-medicini tal-POYC biex isiru arranġamenti ħalli l-mediċina titwassal f’darhom. L-ispiżjara Dr Claire Shoemake li qed tikkoordina dan is-servizz saħqet li dan huwa għall-anzjani li ma jistgħux jagħmlu mod ieħor. Konxji mill-fatt li l-anzjani huma mħeġġa biex ma joħorġux mid-dar, lanqas biex iġibu l-mediċini tagħhom mingħand l-ispiżjar, beda jingħata servizz biex f’każijiet ta’ emerġenza l-mediċina titwassal id-dar wara l-bieb tagħhom. L-ispiżjara Dr Claire Shoemake li qed tikkoordina s-servizz qalet lil TVM li dan qed jingħata f’każ li verament l-anzjani m’għandhom lil ħadd jgħinhom biex iġibu l-mediċini u li jridu das-servizz iridu jinfurmaw l-ispiżerija minn fejn iġibu l-mediċini. “Emerġenza tfisser li m’għandi lil ħadd imurli għall-mediċini, la familja, la ġar, ħadd, li m’għandix min iġibhieli, titwassal għax m’għandix fejn nistgħu lil xulxin fil-komunita’ ma nagħmlux pressjoni fuq din is-sistema” Dr Shoemake qalet li biex jingħata dan is-servizz Malta nqasmet f’erba’ reġjuni, u fit-tim hemm anke għadd ta’ voluntiera. “Il-mediċini se jitqassmu fid-djar bin-nies tal-lesa u persuni b’esperjenza farmaewtika fid-djar tan-nies” Dr Shoemake qalet li tixtieq isserraħ ras l-anzjani li m’hemmx għalfejn jinkwetaw fuq il-provvisti tal-mediċini fil-pajjiż. “Mediċini m hawnx nuqqas, aħna fornuti bil-mediċini POYC għal xhur u inqas ma nippanikjaw u inqas ma npoġġu pressjoni fuq is-sistema, iktar se taħdem ħarir”. Dr Shoemake qalet li l-ispiżjar ser jistaqsi numru ta’ domandi lill-anzjani li jitolbu das-servizz biex fost oħrajn jara jekk kienx hemm tibdil fir-riċetta."
2020-03-22,COVID-19: M’hemm ebda riskju għad-donaturi tad-demm u pazjenti li jibbenefikaw mid-demm,https://www.tvm.com.mt/mt/news/covid-19-mhemm-ebda-riskju-ghad-donaturi-tad-demm-u-pazjenti-li-jibbenefikaw-mid-demm/,"Id-Direttur Mediku tas-Servizz Nazzjonali għat-Trasfużjoni tad-Demm, Dr Alex Aquilina, aċċerta lid-donaturi tad-demm u lill-pazjenti li jibbenefikaw mid-demm li m’hemm l-ebda riskji li ser jiġu infettati bil-Coronavirus. Dr Aquilina qal li minkejja li d-domanda għad-demm naqset xi ftit għax twaqqfu l-operazzjonijiet mhux urġenti, hemm operazzjonijiet u interventi li għadhom jeħtieġu d-donazzjonijiet li bħalissa naqsu sostanzjalment. Qabel bdiet l-imxija tal-Coronavirus, is-Servizz Nazzjonali għat-Trasfużjoni tad-Demm kien iqassam madwar 50 borża demm kuljum lill-isptarijiet. Minkejja li d-domanda għad-demm naqset minħabba li twaqqfu l-operazzjonijiet mhux urġenti, id-Direttur Mediku tas-Servizz Nazzjonali għat-Trasfużjoni tad-Demm, Dr Alex Aquilina esprima preokupazzjoni li d-donaturi naqsu wkoll. Qal li fejn qabel kienu jinġabru 50 borża demm – issa qed jinġabru madwar 30 borża anke għaliex min jinsab fi kwarantina jew dan l-aħħar kien imsiefer ma jistax jagħti demm. “Il-pazjent bil-kanċer hemm għadhom, tfal bil-kanċer hemm għadhom, nisa li jwelldu hemm għadhom, ċirkostanzi ta’ kiruġija hemm għadhom jiġifieri l-użu tad-demm hemm għadhom u mingħajr id-demm in-nies imutu – imutu ħafna iktar milli jmutu b’dan il-virus li hawn idur.” Dr Aquilina serraħ moħħ id-donaturi tad-demm li x-xjenza turi li d-donaturi u min qed jibbenefika mit-trasfużjoni tad-demm ma jinsab fl-ebda riskju. “Ma kien hemm l-ebda każ fid-dinja, lanqas meta kien hemm mard ieħor simili bħas-Sars, li ġie trażmess b’dan it-tip ta’ virus, li wieħed jieħu d-demm ukoll hija safe u mhemmx riskju li wieħed jieħu l-Corona la mid-donazzjoni tad-demm lanqas minn meta tirċievi d-demm.” Dr Aquilina spjega li qed jittieħdu l-prekawzjonijiet kollha meħtieġa. Qal li qabel donatur jidħol fil-bank tad-demm fi G’Mangia qed titteħidlu t-temperatura u mhux jitħallew jidħlu gruppi ta’ nies f’daqqa. Id-Direttur Mediku qal li wara li jerġa’ kollox għan-normal, id-domanda ser terġa’ tiżdied f’salt u għalhekk ir-riżerva tad-demm trid tkun lesta wkoll għal din l-eventwalità."
2020-03-22,L-MFSA twissi lill-kumpaniji tal-assigurazzjoni biex ma jirrevedux poloz li saru qabel COVID-19,https://www.tvm.com.mt/mt/news/l-mfsa-twissi-lill-kumpaniji-tal-assigurazzjoni-biex-ma-jirrevedux-poloz-li-saru-qabel-covid-19/,"L-Awtorità Maltija għas-Servizzi Finanzjarji wissiet lil kumpaniji tal-assigurazzjoni biex ma jirrevedux poloz tal-assigurazzjoni li jkunu saru qabel l-imxija tal-pandemija. Ir-regolatur qal li din it-twissija ħarġet bħala miżura proattiva fid-dawl ta’ numru ta’ ilmenti minn klijenti. Wara ilmenti mill-pubbliku li saru mal-Awtorità għas-Servizzi Finanzjarji l-MFSA, il-kumpaniji tal-assigurazzjoni ġew imwissija biex ma jvarjawx il-polza tal-assigurazzjoni tas-saħħa biex jeskludu claims li jistgħu jsiru minħabba l-covid 19. F’kummenti ma’ Television Malta, il-head of conduct tal-MFSA Emily Benson qalet li ma jista’ jsir l-ebda tibdil fil-poloz tal-assigurazzjoni li tkun attiva. “We had some intelligence about a small increase of complaints but this measure wasn’t taken in response to that but it was a proactive response to ensure that there was good communication with the industry”. Is-sinjura Benson qalet li f’każ ta’ titjiriet li tħassru, il-klijenti ser jiksbu l-flushom lura mill-linji tal-ajru. Qalet li l-konsumaturi għandhom dritt li jitolbu flushom lura għal servizzi oħra li jkunu ħallsu għalihom. “The insurance policy is protection when other lines of protection fail, So in a lot of circumstances when there are cancellations the organising companies are doing their best to refund their customers.” Is-Sinjura Benson kompliet tgħid ma’ Television Malta li r-relazzjoni bejn il-kumpaniji tal-assigurazzjoni u l-klijenti trid titjieb. Saħqet li l-klijenti għandhom ikunu jafu eżattament x’servizz qed jixtru u għalxiex huma koperti. L-MFSA ħeġġet l-kumpaniji jikkjarfikaw x’inhu kopert għal claims ta’ telf minħabba l-COVID-19. Iċ-ċirkolari qalet li bidliet f’poloz ġodda għandhom isegwu l-linji gwida tar-regolatur u jpoġġu fiċ-ċentru tagħhom l-aqwa interess tal-klijent."
2020-03-22,"300,000 persuna mardu bil-coronavirus f’160 pajjiż – 95,000 ifiqu",https://www.tvm.com.mt/mt/news/300000-persuna-mardu-bil-coronavirus-f160-pajjiz-95000-ifiqu/,"Il-persuni infettati bil-coronavirus f’160 pajjiż madwar id-dinja tela’ għal aktar minn 300,000 li 95,000 minnhom irnexxielhom ifiqu. Il-virus wassal għall-mewt ta’ 13,000 persuna. Fl-Italja biss l-għadd tal-mejta laħaq kważi ħamest elef, bil-persuni infettati laħqu kważi 54,000 u l-mejta kważi ħamest elef. Il-Prim Ministru Guiseppe Conte ordna l-għeluq tal-ħwienet u servizzi mhux essenzjali iżda qal li mhux ser iwaqqaf għalkollox ir-rota ekonomika. Fi Spanja l-għadd tal-mejta laħaq mal-1,400. L-awtoritajiet tas-saħħa rrapurtaw żieda ta’32% fl-infezzjonijiet. Il-Prim Ministru Spanjol Petro Sanchez wissa’ li l-agħar għadu ġej. Fiż-żewġ pajjiżi li jinsabu għarkuptejhom f’din lill-pandemija, fl-aħħar sigħat komplew żiedu r-restrizzjonijiet fuq il-popolazzjoni tagħhom biex irazznu l-firxa tal-pandemija. Fl-Italja ngħalqu fost oħrajn ingħalqu l-fabbriki u fi Spanja ġie estiż għal ġimagħtejn l-istat ta’ emerġenza. Fil-Vatikan waqt it-talba tal-Angelus, il-Papa Franġisku rrefera għaż-żmien ta’ iżolament li qed tgħix id-dinja. Huwa sejjaħ biex l-Insara jingħaqdu fit-talb nhar il-Erbgha f’nofsinhar u nhar il-Ġimgħa fis-sitta ta’ filgħaxija meta ser imexxi servizz ta’ talb u ser tingħata l-indulġenza plenarja Urbi et Orbi. “Let us stay united and make our closeness be heard, our closeness to the loneliest people and those who are suffering the most. Let us express our closeness to all doctors, medical staff, nurses and volunteers. Let us express our to the authorities, who have to take harsh measures for our sake. Let us express our closeness to the police, the soldiers that have to maintain order on the streets and ensure that the government’s measures are followed, for the greater good. I express my closeness to everybody.” Il-Papa Franġisku b’ġest simboliku ta l-barka tiegħu minkejja li l-pjazza kienet vojta. Fir-Renju Unit, il-Prim Ministru Boris Johnson wissa lis-sistema tas-saħħa tista tikkrolla jekk in-nies ma jikkoperawx. Fir-Renju Unit il-każi ta’ coronavirus żdied b’233 bin-numru tal-pazjenti jaqbeż il-5000. Intqal li fir-Renju Unit hemm miljun u nofs persuna f’riskju serju li jitilfu ħajjithom jekk ikunu infettati bil-coronavirus. Dawn qed jiġu mħeġġa biex għat-12-il ġimgħa li ġejjin ma joħorġux mid-dar. Fi Franza ħadd ma jista’ joħroġ mid-dar ħlief għax-xiri ta’ oġġetti essenjali jew għax-xogħol. Biex wieħed joħroġ għal xi raġuni oħra jrid japplika u jingħata ħin mill-awtoritajiet. Diversi pajjiż qed jimplimentaw miżuri iebsa fosthom l-Awstralja li ħabbret shutdown nazzjonali bil-postijiet pubbliċi kollha jingħalqu. Diversi pajjiżi Asjaticċ qed jimponu miżura iebsa bit-tama li l-virus ikun ikkontrollat. Fl-Indja aktar minn biljun persuna jinsabu maqfula fi djarhom għal mil-lanqas 14-il siegħa. L-Iran li huwa wieħed mill-pajjiżi l-aktar milquta kellu żieda qawwija kemm fin-nies infettati kif ukoll fl-imwiet. Issa f’dan il-pajjiż hemm aktar minn 21,600 persuna infettati u 1,685 tilfu ħajjithom. F’dan l-isfond pjetuż, ix-xjentisti jinsabu f’tellieqa mal-ħin biex jiżviluppaw tilqima li wħud minnhom diġà bdew il-provi tagħhom bit-tama hija li dawn jagħtu riżultati pożittivi meta jkunu ppruvati fuq il-bniedem sal-aħħar tas-sena."
2020-03-22,L-Arċisqof jappella biex il-pubbliku jisma’ mill-pariri tal-awtoritajiet tas-saħħa anke jekk ifisser li tiċċaħħad mill-affarijiet li tħobb,https://www.tvm.com.mt/mt/news/l-arcisqof-jappella-biex-il-pubbliku-jisma-mill-pariri-tal-awtoritajiet-tas-sahha-anke-jekk-ifisser-li-ticcahhad-mill-affarijiet-li-thobb/,"Appell ukoll mill-Arċisqof ta’ Malta Charles J. Scicluna biex il-pubbliku jisma’ mill-pariri tal-awtoritajiet tas-saħħa, anke jekk dan ifisser li jiċċaħħad mill-iktar affarijiet għal qalbu. Huwa qal li f’dawn il-mumenti meta tad-dlam, Alla jrid jibqa’ d-dawl f’ħajjitna. L-Arcisqof Charles J. Scicluna sejjaħ il-pariri tal-awtoritajiet tas-saħħa bħala sagrifiċċju li jrid jagħmel kulħadd għall-ġid tagħna stess. Waqt il-Quddiesa fir-raba’ Ħadd tar-Randan imxandra fuq TVM2 l-Arċisqof Scicluna qal li dan huwa l-mument li l-Maltin jibdlu l-istil ta’ ħajja tagħhom billi jingġbru fi djarhom u jiċċaħdu minn affarjiet għeżież għalihom. Qal li anke fil-wied mudlam li għaddejjin minnu, Alla huwa d-dawl tagħna. L-Arċisqof Scicluna qal li għandna nieħdu din l-okkażjoni biex nirriflettu fuq dak li huwa l-iktar essenzjali f’ħajjitna. Talab li ninfatmu mill-egoizmu naturali tagħna u nħarsu lejn ħutna. L-Arċisqof stieden lill-Insara biex isarrfu l-festi reliġjużi f’ġesti ta’ solitarjetà. “Aħna nuru l-għemil ta’ Alla fina fiċ-ċirkustanzi iebsa li qegħdin ngħaddu minnhom, jekk ngħożżu lil xulxin, jekk nieħdu ħsieb xulxin, jekk nobdu l-indikazzjonijiet tal-awtoritajiet tas-saħħa u nevitaw l-kuntatt mhux neċessarju, anzi kull kuntatt, għall-ġid komuni u għas-saħħa ta’ kulħadd.” Intant TVM2 matul din il-ġimgħa ser ikompli bix-xandiriet live tal-Quddiesa mit-Tnejn sal-Ħadd fid-9:30 ta’ filghodu, u mit-Tnejn sal-Ġimgħa fil-5:30pm."
2020-03-22,ARA kif għamlu l-Purċissjoni tal-Ġimgħa l-Kbira fi Spanja,https://www.tvm.com.mt/mt/news/ara-kif-ghamlu-l-purcissjoni-tal-gimgha-l-kbira-fi-spanja/,"It-tradizzjoni tal-Ġimgħa l-Kbira fi Spanja hija kbira. Minħabba COVID-19, il-Vatikan issuġġerixxa li purċissjonijiet u attivitajiet oħra ta’ devozzjoni jistgħu jiġu trasferiti għal żmien ieħor matul is-sena. Semmew bħala eżempju l-perjodu tal-14 u l-15 ta’ Settembru; żmien il-festa tal-eżaltazzjoni tas-Salib. Fi Spanja xi ġirien iddeċidew li jagħmlu forma ta’ purċissjoni kif jistgħu billi għaddew ħbula min-naħa għal oħra u għamlu statwi żgħar.. Ara wkoll: Jitħassru l-purċissjonijiet tad-Duluri, tal-Ġimgħa l-Kbira u tal-Irxoxt  "
2020-03-22,Iktar minn 60 pazjent tal-COVID-19 f’Malta qed jiġu trattati d-dar,https://www.tvm.com.mt/mt/news/iktar-minn-60-pazjent-tal-covid-19-fmalta-qed-jigu-trattati-d-dar/,"Id-Deputat Prim Ministru u Ministru għas-Saħħa Chris Fearne qal li sa’ issa ma kien hemm ebda mewt mill-COVID-19 f’pajjiżna. Dan waqt li qal li 61 mill-każi f’pajjiżna qed jiġu trattati id-dar. Hu qal dan f’konferenza tal-aħbarijiet, li matulha ħabbar li issa hemm 90 każ, bi 17-il każ ġdid. Qal li dawn, inkluż ir-raġel li lbieraħ iddaħħal l-ITU, jinsabu fi stat ta’ saħħa tajba. Dr Fearna qal li issa dħalna fi stadju ieħor, fejn issa beda jkollna tixrid fil-komunità, waqt li pajjiżi oħra jinsabu fi stadji iktar avvanzati minn dawn, u allura qed jieħdu miżuri iktar drastiċi milli qegħdin nieħdu aħna. Saħaq li irridu nimxu skont is-sitwazzjoni f’pajjiżna. Dr Fearne qal li fl-aħħar jiem bdew isiru l-arranġamenti fl-Isptar Mater Dei fl-eventwalità li din il-problema tiggrava. Dan waqt li żdied it-testing. B’hekk żdiedu is-servizzi offruti. It-tieni fażi kienet l-għeluq ta’ postijiet fejn jiltaqgħu in-nies, bil-għan li l-inqas ammont ta’ nies possibbli jkollhom bżonn jagħmlu użu minn dawn is-servizzi. Ara wkoll: Magħluqa ħwienet u servizzi mhux essenzjali – daqshekk ħarġiet f’postijiet pubbliċi "
2020-03-22,Magħluqa ħwienet u servizzi mhux essenzjali – daqshekk ħarġiet f’postijiet pubbliċi,https://www.tvm.com.mt/mt/news/maghluqa-hwienet-u-servizzi-mhux-essenzjali-daqshekk-hargiet-fpostijiet-pubblici/,"Minn għada filgħodu ser jidħlu fis-seħħ miżuri ġodda li bihom ser jingħalqu diversi ħwienet u servizzi li mhumiex essenzjali kif ukoll il-projbizzjoni ta’ attivitajiet pubbliċi. Dan tħabbar mid-Deputat Prim Ministru Chris Fearne f’konferenza tal-aħbarijiet li fiha saħaq li l-pajjiż ser ikompli jieħu l-miżuri skont l-istadju li tkun fih l-epidemija tal-coronavirus f’Malta. Fl-isfond taż-żieda fit-tixrid fil-komunità tal-coronavirus, id-Deputat Prim Ministru u Ministru Chris Fearne ħabbar li aktar ħwienet u servizzi li mhux essenzjali minn għada fit-tmienja ta’ filgħodu ser ikollhom jissospendu l-ħidma tagħhom biex jonqsu l-kuntatti mal-pubbliku. Dr Fearne qal li mad-direttiva li daħlet fis-seħħ biex fost oħrajn ristoranti, bars, każini u ħwienet tal-logħob jinżammu magħluqa ser jiżdiedu l-ħwienet kollha li mhumiex essenzjali u bħala eżempju semma l-ħwienet tal-ħwejjeġ, taz-żraben, tal-basktijiet, tal-ġuġarelli u affarijiet għad-dar. Qal li min-naħa l-oħra se jibqgħu miftuħin il-ħwienet tal-ikel bħas-supermarkets, ħwienet tal-merċa, fran, u ħwienet li jbigħu l-ħut. Dr Fearne ħabbar ukoll li se jingħalqu s-servizz mhux essenzjali bħall-hairdressers u l-beauticians. Spjega li min-naħa l-oħra se jibqgħu miftuħin is-servizzi tal-posta, mediċi, banek, trasport u l-petshops. Id-Deputat Prim Ministru qal li qed jiġu projbiti kull laqgħa jew attività pubblika. Qal li min jinqabad jikser dawn ir-regolamenti li fis-sigħat li ġejjin ser joħorġu b’avviż legali fil-gazzetta tal-Gvern jeħel multa ta’ €3000. Qal li l-Gvern mhux interessat li jiġbor il-multi imma jrid li dawn id-direttivi jkunu osservati biex titnaqqas l-imxija tal-virus. “Qed nagħmlu dan kollu biex inħarsu s-saħħa tal-poplu tagħna, ta’ kull wieħed u waħda minna u jeħtieġ il-koperazzjoni ta’ kulħadd…. Issa l-mument li ningħaqdu flimkien bħala nazzjon. Din l-epidemija ħa ngħaddu minnha. Aħna qed nippruvaw intawwluha għax iżjed ma ntawwluha inqas se jkun hemm strain fuq is-servizzi tas-saħħa tagħna, imma se ngħaddu minnha.” Id-Deputat Prim Ministru qal li l-pajjiż ilu mħejji li din l-epidemija tal-coronavirus ikollha stadji differenti. Spjega li bejn il-Ġimgħa u s-Sibt il-pajjiż daħal fl-istadju li fiha beda jkollna numru żgħir ta’ tixrid fil-komunità u għalhekk iddaħħlu dawn il-miżuri li japplikaw għal dan l-istadju. Qal li pajjiżi oħra qegħdin fi stadji tal-pandemija aktar avvanzati minn Malta u għalhekk li applikaw miżuri aktar ħorox u ristrittivi. Qal li Malta qed tapplika l-miżuri skont l-istadju li l-pajjiż ikun fih u skont kif taħdem ix-xjenza f’każi bħal dawn. Il-Ministru Fearne appella li f’dan iż-żmien fejn l-anzjani ma jistgħux jiltaqgħu ma’ nies oħra importanti li nieħdu hsiebhom u nżommu kuntatt magħhom u nkellmuhom kemm nistgħu."
2020-03-22,17-il każ ġdid ta’ Covid-19 f’Malta,https://www.tvm.com.mt/mt/news/17-il-kaz-gdid-ta-covid-19-fmalta/,"Is-Supretedent tas-Saħħa Pubblika l-Professur Charmaine Gauci qalet li l-imxija tal-covid-19 f’Malta issa daħlet fi stadju ieħor hekk kif 40% tal-każi ġodda huma minn trasmissjoni lokali. Kienu 17-il persuna li bejn nofsinhar tal-bieraħ u llum irriżultaw pożittiv għall-coronavirus, b’għaxra minnhom relatati ma’ safar. “Iżjed ma jgħaddi żmien iżjed dawn se jibdu jonqsu għaliex il-flights issa ngħalqu. Imbagħad aħna l-istrateġija tagħna tibqa’ għadejja biex nippruvaw inaqqsu kemm jista’ jkun dawk il-każijiet li jiġu trasmessi lokalment.” Kienu sitt irġiel u erba’ nisa li sfaw infettata waqt l-ivjaġġar bl-etajiet tagħhom tvarja bejn it-18-il sena u 73 sena. Dawn jinkludu persuni Maltin u kif ukoll barranin fosthom Żvediż, Ungeriż u Finlandiż. Fis-seba’ każijiet l-oħra, tliet nisa u erba’ rġiel, il-parti kbira Maltin, ħadu l-virus minn trażmissjoni lokali. L-etajiet ta’ dawn il-pazjenti tvarja minn 28 u 74 sena. Fid-dawl ta’ żieda fit-trasmissjonijiet lokali l-Professur Gauci mill-ġdid appellat sabiex il-pubbliku jsegwi d-direttivi tal-awtoritajiet. “Iżjed kemm ma tkun qiegħed f’kuntatt ma nies oħrajn iżjed hemm ċans li jku hemm xi ħadd li għandu sintomi ħfief u nafu li meta jkollok sintomi ħfief diġà jista jkun hemm trażmissjoni.” Fl-istess konferenza tal-aħbarijiet, id-Deputat Prim Ministru u Ministru għas-Saħħa Chris Fearne qal li minkejja l-aħbar falza li ġriet fuq il-midja soċjali, sa issa ma kien hemm ebda mewt mill-COVID-19 f’pajjiżna u appella biex ma jinxtedux qlajjiet waqt li l-awtoritajiet ser ikomplu jaghtu d-dettalji fuq kull kaz. Dr Fearne qal li fl-aħħar jiem komplew isiru l-arranġamenti fl-Isptar Mater Dei fl-eventwalità li din il-problema taggrava. Qal li żdied it-testing u ser jinfetaħ ċentru ieħor fejn isir it-testing. Id-Deputat Prim Ministru stqarr li qed isibu koperazzjoni minn sptarijiet privati u anke minn Steward. Semma li numru ta’ pazjenti qed jiġu anke rikoverati fi sptar privat. Ara wkoll: Magħluqa ħwienet u servizzi mhux essenzjali – daqshekk ħarġiet f’postijiet pubbliċi Iktar minn 60 pazjent tal-COVID-19 f’Malta qed jiġu trattati d-dar  "
2020-03-22,Il-Prim Ministru jindika li l-Gvern qed iħejji t-tielet pakkett ta’ miżuri ekonomiċi,https://www.tvm.com.mt/mt/news/il-prim-ministru-jindika-li-l-gvern-qed-ihejji-t-tielet-pakkett-ta-mizuri-ekonomici/,"Il-Prim Ministru u Mexxej tal-Partit Laburista Robert Abela indika li l-Gvern qed iħejji t-tielet pakkett ta’ miżuri ekonomiċi biex jgħin lin-negozji u l-familji. Huwa qal li jifhem d-diffikultajiet tal-imsieħba soċjali u jqis l-kritika tagħhom kostruttiva. Il-Prim Ministru qal li ma jistax jgħid l-istess għall-Oppożizzjoni li qal qed tagħmel proposti popolisti. Il-Prim Ministru Robert Abela qal li l-Gvern ser ikompli bid-diskussjonijiet mal-imsieħba soċjali u qal li qed isib koperazzjoni min-naħa tagħhom. Stqarr li jifhem li kien hemm mumenti fejn l-imsieħba soċjali kienu rrabbjati u li għandhom ħafna pressjoni mill-membri tagħhom kif għandu l-Gvern, iżda jinsab ċert li m’hemmx mottivi ħżiena min-naħa tagħhom. Dr Abela qal li l-pakkett finanzjarju ta’ kważi żewġ biljun ewro għalkemm huwa ambizzjuż jista’ jiġi rivedut fi żmien qasir biex in-negozji jinżammu ħajjin u sa fejn hu possibbli ma jintilef ebda impjieg ta’ ħaddiema Maltin u barranin. Huwa stqarr li f’dan il-mument hemm bżonn min iwieżen lin-negozji u mhux min jikkundannahom għax id-dħul tagħhom waqaf zopptu. F’intervista fuq One Television, il-Prim Ministru esprima diżappuntat fil-mod kif qed timxi l-Oppożizzjoni. Qal li għall-kuntrarju tal-imsieħba soċjali, mhix tagħmel kritika kostruttiva iżda proposti populisti. Dr Abela qal li kien għall-Oppożizzjoni, il-pajjiż diġà ilu f’lockdown b’dannu kbir għan-negozji u l-familji. Il-Prim Ministru Abela qal li dak li ġemma’ l-Gvern qiegħed hemm biex jintuża. Qal li l-karus nazzjonali nbena bit-taxxi li ħallsu l-ħaddiema, is-self employed u n-negozjanti. Qal li jekk hemm bżonn minn surplus immorru għal defiċit – dan isir biex jiġu salvati n-negozji u l-impjiegi. Qal iżda li r-riżorsi finanzjarji tal-Gvern ma jistgħux jinħarqu fl-ewwel ġimgħa għax is-sitwazzjoni tista’ ttul. B’ton ottimist, il-Prim Ministru qal li l-Gvern qed jaħseb b’viżjoni biex in-negozji jżommu lill-ħaddiema fuq il-kotba tagħhom ħalli malli s-sitwazzjoni terġa għan-normal, il-pajjiż jerġa jaqbad ir-ritmu ekonomiku li kellu. Dwar il-proġett infrastrutturali, il-Prim Ministru qal li sakemm ma jkunx hemm pariri differenti mill-awtoritajiet tas-saħħa, dawn ser jibqgħu għaddejjin. Dr Abela esprima diżappunt għal min għadu qed jinġabar f’postijiet pubbliċi bħal bandli u l-ġonna. Wissa li jekk mhux ser inkunu dixxiplinati magħna nfusna, it-tbatija ser tkun ikbar."
2020-03-22,“Dan huwa l-mument li nuru d-determinazzjoni li se ngħinu u nibqgħu spalla mal-ħaddiema” – Adrian Delia,https://www.tvm.com.mt/mt/news/dan-huwa-l-mument-li-nuru-d-determinazzjoni-li-se-nghinu-u-nibqghu-spalla-mal-haddiema-adrian-delia/,"Il-Kap tal-Partit Nazzjonalista Adrian Delia appella lill-Gvern biex iwarrab il-politika partiġġjana. F’kumment fuq Net FM, Dr Delia tenna s-sejħiet biex il-Gvern iżid l-għajnuna lill-familji u n-negozji billi fost oħrjan iħallas nofs il-pagi tal-ħaddiema u jraħħas bin-nofs il-kontijiet tad-dawl u tal-ilma. Il-Kap tal-Partit Nazzjonalista Adrian Delia qal li l-ġenerazzjoni li għexet it-Tieni Gwerra Dinjija taf li biex jingħeleb l-għawġ, hemm bżonn ta’ appoġġ u għajnuna mill-Gvern. Appella lill-Gvern biex fi kliemu jwarrab il-politika partiġġjana. Dr Delia qal li t-triq twila u iebsa li ħadd ma jaf kemm se tkun twila. Qal li din it-triq irridu nimxuha flimkien biex noħorġu rebbiħin. Appella biex kulħadd jisma’ mill-awtoritajiet tas-saħħa u jżomm id-distanza min-nies, u joqgħod id-dar. Dr Delia qal li fl-aħħar jiem tkellem ma’ professjonijiet tas-saħħa u sostna li qed tikber l-isfida tas-saħħa mentali, fost oħrajn minħabba li l-anzjetà, ghax it-tfal qegħdin id-dar u n-nies ma jistgħux joħorġu. Enfasizza li rridu niġġieldu din il-biża’ kollha flimkien. Irrefera għall-inkwiet ta’ ħafna nies li jew diġa tilfu xogħolhom jew inkwetati li ser jitilfuh. Qal li kemm l-intrapriżi u l-individwi jafu li l-budget tal-Gvern ma kienx ġeneruż u li dawn għandhom bżonn l-għajnuna. Il-Kap Nazzjonalista qal li hu għalhekk li l-Oppożizzjoni qed tappella biex fost l-oħrajn ġenituri u koppji żgħażagħ li għadhom kemm ħadu self ikollhom perjodu ta’ 6 xhur biex iħallsuhom. Huwa qal li l-Oppożizzjoni tkellmet ma’ min iħaddem u ssostni li 50 fil-mija tal-pagi għandhom jithalsu mill-Gvern. Tenna s-sejha tal-oppozizzjoni biex il-kontijiet tad-dawl u l-ilma għandhom jitqaċċtu bin-nofs. Il-Kap Nazzjonalista qal li ma felaħx jisma’ lill-Ministru Silvio Schembri meta qal li l-barranin għandhom jitilqu. Qal li hemm setturi bħall-gaming u s-saħħa li hemm bżonn il-barranin għalihom. Dr Delia qal li dan juri li l-gvern mill-ewwel tilef ir-ruħ soċjali tiegħu. Staqsa x’qed jagħmlu Steward Healthcare bil-250 miljun ewro li tahom il-Gvern u jekk humiex jinvestuhom biex tiġi indirizzata l-pandemija u jekk le qal li l-flus għandhom jieqfu jingħataw lil Steward u jintużaw għal ventilators, mediċini u affarijiet oħra li hemm bżonn."
2020-03-22,Ara kif inhuma armati l-Pulizija fi Spanja,https://www.tvm.com.mt/mt/news/ara-pulizija-jizfnu-u-jkantaw-fit-toroq-fi-spanja/,"F’filmat li qed jiċċirkola fuq il-midja soċjali, il-Pulizija Spanjola jidhru jaslu fi triq f’Mallorca bis-sireni mixgħulin, imbagħad jieqfu, joħorġu mill-karozzi, u jibdew idoqqu, jiżfnu u jkantaw. Dan l-aġir tal-Pulizija intlaqa tajjeb mir-residenti li bdew iċapċu u jinkoraġġixxuhom. Il-Pulizija għamlu dan biex jaqtgħu ftit mill-ħajja ta’ kuljum tar-residenti, li bħalissa jinsabu msakkra fi djarhom minħabba l-imxija tal-Coronavirus."
2020-03-22,Il-Ministru għas-Saħħa u s-Supertendent tas-Saħħa b’konferenza stampa dwar il-Covid-19 fis-2pm,https://www.tvm.com.mt/mt/news/il-ministru-ghas-sahha-u-s-supertendent-tas-sahha-bkonferenza-stampa-dwar-il-covid-19-fis-2pm/,"Fis-2pm, id-Deputat Prim Ministru u Ministru għas-Saħħa Chris Fearne u s-Supertendent għas-Saħħa, Charmaine Gauci mistennija jindirizzaw konferenza tal-aħbarijiet dwar is-sitwazzjoni attwali tal-Covid-19 f’pajjiżna. Il-konferenza stampa se tixxandar dirett fuq TVM, Radju Malta, tvm.com.mt u l-paġna ta’ Facebook TVM"
2020-03-22,ARA: Ġermaniżi jkantaw Bella Ciao b’solidarjetà mat-Taljani,https://www.tvm.com.mt/mt/news/ara-germanizi-jkantaw-bella-ciao-bsolidarjeta-mat-taljani/,"Hekk kif bħalissa d-dinja kollha tinsab għaddejja minn żmien diffiċli huma diversi nies li ngħaqdu flimkien fil-mużika. S’issa rajna diversi nies, b’mod partikolari fl-Italja, li l-ġirien mid-djar tagħhom ingħaqdu fil-kant. Ġest sabiħ ġie minn Bamberg, il-Ġermanja, hekk kif kantaw il-kanzunetta Bella Ciao, kanzunetta ta’ protesta Taljana li tmur lura għas-seklu 19, bħala solidarjetà mat-Taljani. Bella Ciao kienet ukoll innu għar-reġim anti faxxist u ntużat ukoll bħall innu għall-ħelsien waqt it-Tieni Gwerra Dinjija. S’issa fl-Italja kien hemm aktar minn 53,000 persuna li mardu bil-coronavirus u aktar minn 4,800 persuna li tilfu ħajjithom kawża ta’ din l-imxija. Qabel ma bdew ikantaw il-pjanista għadda messaġġ għat-Taljani fejn qalilhom f’dan il-mument tant diffiċli huma jinsabu viċin tagħhom."
2020-03-22,Reġistrazzjoni ta’ dgħajjes u jottijiet ma’ TM se jsiru onlajn,https://www.tvm.com.mt/mt/news/registrazzjoni-ta-dghajjes-u-jottijiet-ma-tm-se-jsiru-onlajn/,"Minħabba l-imxija tal-Coronavirus, Transport Malta implimentat numruta’ servizzi onlajn onlajn għar-reġistrazzjoni ta’ dgħajjes u jottijiet taħt ir-Reġistru ‘Valletta’. B’hekk wieħed jista jġedded iċ-ċertifikat tar-reġistrazzjoni, servizz ta’ reġistrazzjoni proviżjonali u permanenti, trasferiment minn sid għal ieħor, flimkien ma’ servizzi anċillari oħra. Il-ħlasijiet dovuti se jsiru permezz tal-karti tal-kreditu jew ta’ debitu. Is-sidien tal-jottijiet u d-dgħajjes, inklużi dawk tas-sajd, li għandhom bżonn xi wieħed minn dawn is-servizzi huma mitluba li jibagħtu email fuq [email protected]  jew iċemplu fuq +35621250360."
2020-03-22,ARA: Il-Ministru tal-Edukazzjoni b’messaġġ għat-tfal,https://www.tvm.com.mt/mt/news/ara-il-ministru-tal-edukazzjoni-bmessagg-ghat-tfal/,"Il-Ministru għall-Edukazzjoni u x-Xogħol, Owen Bonnici, f’filmat fuq il-midja soċjali appella lit-tfal biex f’dan iż-żmien diffiċili jaqraw kotba bl-Ingliż u bil-Malti, u jużaw il-ħin liberu biex ikunu kreattivi u jagħmlu proġetti li forsi qabel ma kellhomx ħin għalihom. Jispjega li bħalissa għaddejin minn żmien diffiċili, waqt li jgħid lit-tfal li konsegwenza ta’ dan ma jistgħux iżuru lin-nanniet, jiltaqgħu ma’ sħabhom, jew jattendu l-iskola. Minkejja dan jappella biex dawn iżommu ruħhom sikuri, biex din il-burraxxka tgħaddi malajr u b’wiċċ il-ġid."
2020-03-22,Dr Marmara jispjega kif nistgħu inwaqqfu l-pandemija tal-COVID-19,https://www.tvm.com.mt/mt/news/dr-marmara-jispjega-kif-nistghu-inwaqqfu-l-pandemija-tal-covid-19/,"F’filmat fuq il-midja soċjali, l-istatista u riċerkatur Dr Vincent Marmara spjega l-modi li bihom tista’ titwaqqaf il-pandemija tal-Coronavirus. Dr Marmara qal li d-differenza prinċipali bejn l-Influenza u l-Coronavirus hija li bl-Influenza, żewġ persuni jinfettaw lil tlieta oħra, waqt li bil-COVID-19, żewġ persuni kapaċi jinfettaw lil ħames persuni. Differenza oħra hija li waqt li l-influenza toħroġ malajr, is-sintomi tal-Coronavirus jafu jdumu bejn 2 u 14-il ġurnata. B’hekk wieħed ikollu ċans jinfetta iktar nies. B’hekk, saħaq, Dr Marmara, aktar kemm wieħed japplika social distancing, iktar jibda jnaqqas ir-reproduction ratio. Żied jgħid li jekk naslu f’punt li kull persuna tkun qed tgħaddiha lil inqas minn persuna waħda, l-epidemija tkun qiegħda tispiċċa għal kollox, u b’hekk inkunu wasalna lejn l-għan ewlieni."
2020-03-21,Drawwa li baqgħet għaddejja anke fil-gwerra kellha tieqaf bil-Coronavirus,https://www.tvm.com.mt/mt/news/drawwa-li-baqghet-ghaddejja-anke-fil-gwerra-kellha-tieqaf-bil-coronavirus/,"Nikola kien fost l-ewwel tlett itfal mill-istitut ta’ San Ġużepp, li kważi mitt sena ilu tella’ l-ewwel numru tal-lottu fuq il-Fosos tal-Floriana. “Ħaduna il-Furjana, għattewlna għajnejna u tellajna l-ewwel numru; in-numru kien 86.” F’intervista li sibna fl-Arkivji ta’ Television Malta, Nikola kien iddeskriva l-folla li nġabret fuq il-Fosos. “Bqajt ninteressa ruħi u bqajt nikteb in-numri li telgħu, għadni sal-lum.” Dak iż-żmien, ir-riċevituri tal-lottu kienu joħorgu mat-tliet kwarti ta’ miljun biljett fil-ġimgħa. Nhar ta’ Sibt għal ħafna baqa’ appuntament li ma jitilfux biex jaqtgħu biljett tal-lottu. Madanakollu, id-drawwa li ilha magħna kważi mitt sena u li lanqas it-Tieni Gwerra Dinija ma waqqfitha, bħalissa hi sospiża minħabba l-COVID-19. Arthur Massa qatta’ għomru fil-banka tal-lottu. Stqarr li sitwazzjoni bħal din qatt ma jiftakarha. Is-Sur Massa kien anke rriċerka dwar l-istorja tal-lottu f’Malta. ”Il-lottu f’Malta kien beda għar-raguni li wara l-ewwel gwerra, sa 1917, kien hawn il-prattika li l-familji sinjuri kienu jibgħatu n-nies tagħhom ix-xatt mal-ħaddiema ta’ dak iż-żmien biex jilgħabu fuq il-prima Taljana għax ma kienx hawn lottu Malta. Kienu qed joħorġu ħafna flus barra u l-iktar nies vulnerabbli, fosthom fqar, kienu qed jaħlu l-pagi tagħhom billi jilgħabu dal-logħob.” Il-Kap Eżekuttiv ta’ Maltco Lotteries Vasileios Kasiotakis qal li kull ġimgħa,mal-mitejn banka tal-lottu u mal-100,000 persuna jilgħabu fil-kompetizzjonijiet organizzati minnhom. “When considering the agents, their assistants and our employees, all together 700 people are affected, including personell, agents, assistants, and suppliers of the company.” Is-Sur Kasiotakis qal li l-biljetti li laħqu nxtraw qabel ħareġ l-avviż legali li għalaq il-banek tal-lottu, se jibqgħu validi sa ma jerġa’ jibda t-tlugħ tal-lottu u logħob ieħor."
2020-03-21,"9 persuni immultati €30,000 wara li nstabu qed jiksru l-kwarantina",https://www.tvm.com.mt/mt/news/9-persuni-immultati-e30000-wara-li-nstabu-qed-jiksru-l-kwarantina/,"Il-Pulizija qabdet 9 persuni qed jiksru r-regoli tal-kwarantina u mmultathom total ta’ €30,000 fl-aħħar 48 siegħa. B’kollox saru 725 spezzjoni f’Malta u 71 f’Għawdex f’dawn l-aħħar jumejn. Fi stqarrija, il-pulizija qalu wkoll li l-vetturi kollha li ntużaw waqt l-ispezzjonijiet ġew diżinfettati għas-sigurtà u s-saħħa ta’ kulħadd."
2020-03-21,X’effett qed iħalli l-Covid-19 u kif l-aħjar nilqgħu għaċ-ċirkostanzi li sibna ruħna fihom?,https://www.tvm.com.mt/mt/news/xeffett-qed-ihalli-l-covid-19-u-kif-l-ahjar-nilqghu-ghac-cirkostanzi-li-sibna-ruhna-fihom/,"Il-virus COVID-19 ħoloq xenarju li qed ibiddel il-ħajja tal-individwi, tal-familji, tal-anzjani, tal-postijiet tax-xogħol u tas-soċjetà. TVM tkellem mal-Professur Vincent Cassar, li spjega x’effett qed tħalli l-coronavirus fuq il-bniedem u kif l-aħjar nilqgħu għaċ-ċirkostanzi li sibna ruħna fihom. Il-coronavirus, li bħal-leħħa ta’ berqa dar id-dinja nissel ansjetà fost in-nies. L-ewwel reazzjoni ta’ ħafna kienet li jixtru kemm jifilħu biex ikunu ċerti li ma jkun jonqoshom xejn jekk ikollhom jibqgħu ġewwa. Il-Professur Vincent Cassar – mill-Fakultà tal-Ekonomija, Management u Accountancy fl-Università ta’ Malta – li jispeċjalizza fuq il-psikoloġija u l-istress – spjega li f’ċirkustanzi bħal dawn in-nies iħossuhom li tilfu l-kontroll ta’ ħajjithom. Qal li bix-xirjiet kbar iħossuhom qed jirkupaw dal-kontroll. ”Persuna jibża’ meta ma jistax jantiċipa x’se jiġri mil-lum għal għada. Dik hija reazzjoni naturali, normali, ma tfissirx li persuna għandu a mental health issue sempliċiment tkun biża’. Iċ-challenge hija kif se tikkoppja magħha.” Il-Professur Cassar qal li l-fatt li mhux magħruf meta se noħorġu minn din is-sitwazzjoni ħoloq inċertezza. Appella biex f’dawn iċ-ċirkustanzi naddattaw għar-realtajiet ġodda – fosthom li ngħixu fi spazju limitat fid-dar u noħorġu mill-anqas. “Ovvjament mill-aspett personali, l-aktar ħaġa importanti hija li nagħtu struttura lil ħajjitna li nbidlet.” Saħaq l-importanza li nużaw mezzi oħrajn biex inkomplu r-relazzjonijiet man-nies qrib tagħna. Il-Professur Cassar qal xi wħud jistgħu jaqgħu f’dipressjoni minħabba li jsibu ruħhom waħedhom. ”Ma rridux niġu f’sitwazzjoni ngħidu din mhu se tispiċċa qatt u niddispraw għax naħseb jien li tiddispra hu l-agħar reazjoni li jista’ jkollna.” Semma l-anzjani, li wkoll kellhom jibdlu r-rutina tagħhom. ”Noqoqgħdu attenti anke għall-messaġġi li nagħtu mhux sew pereżempju li ngħidu u iva dan l-anzjani l-aktar li jattakka l-anzjani għax ovvjament biex inti tħossok tajjeb tagħmel ħsara lil ħaddieħor. Iridu nkunu aktar sensittivi minn qatt qabel.” Il-Professur Cassar qal li f’dawn iċ-ċirkostanzi, wieħed għandu jara x’riżorsi għandu fid-dar sabiex naddattaw għal dawn iċ-ċirkostanzi."
2020-03-21,Lil min kienu jitolbu l-Maltin ta’ dari meta jintlaqtu mill-mard?,https://www.tvm.com.mt/mt/news/lil-min-kienu-jitolbu-l-maltin-ta-dari-meta-jintlaqtu-mill-mard/,"Matul is-snin, Malta ntlaqtet minn diversi mard infettiv; mill-pesta għall-kolera. F’mumenti ta’ għawġ ta’ dan it-tip, il-Maltin irrikorrew lejn tliet qaddisin magħrufa bħala protetturi kontra l-pesta u forom oħra ta’ mard: San Bastjan, Santu Rokku u Santa Rożalija. Kif tidħol fil-Bażilika tal-Assunta fil-Mosta, l-ewwel artal fuq il-lemin hu ddedikat lit-tliet qaddisin protetturi kontra l-pesta u mard infettiv. Mark Micallef Perconte qal li l-kwadru fuq l-artal juri lil Santu Rokku, San Bastjan u Santa Rożalija. Il-kwadru tpitter fl-1677 u kien jifforma parti mill-knisja l-qadima tal-Mosta. ”Wisq probabbli skont l-iskrizzjoni taħt il-figura ta’ Santa Rożalija, kien wegħda ta’ qassis. Dak iż-żmien kien sar sena wara l-flaġell tal-pesta u għalhekk naħsbu li kien wegħda ta’ qassis.” Madwar Malta, id-devozjoni lejn dawn il-qaddisin hi mifruxa sew; b’mod partikulari lejn Santu Rokku. Ir-riċerkatur Tony Terribile semma kif f’diversi postijiet fejn hemm statwi, niċeċ, toroq, kwadri, kappelli u knejjes iddedikati lil wieħed mill-qaddisin protetturi kontra l-pesta. ”Fil-Knisja tal-Ġiżwiti hemm kwadri tat-tliet qaddisin. Kwadru u kappellun fil-knisja parrokjali taż-Żurrieq ta’ Mattia Preti u għandhom fratellanza li għadhom jagħmlu purċissjoni madwar ir-raħal. Kellna wkoll purċissjonijiet votivi bħala radd il-ħajr li l-poplu Malti ħareġ mill-gwaj.” Tony Terribile qal li f’Ħal Qormi, wara li l-poplu nħeles mill-pesta, wera d-devozzjoni lejn wieħed mill-qaddisin fil-knisja l-antika u l-istatwa ta’ San Bastjan li tinsab quddiemha. Fl-aħħar jiem, fil-knisja l-antika ġiet esposta r-relikwa ta’ San Bastjan u diversi poġġew xemgħat taħt l-istatwa li hemm barra, jitolbuh jinterċedi għall-poplu fis-sitwazzjoni diffiċli kkaġunata mill-COVID-19. Is-Sur Terribile qal li fost il-wegħdi li saru fi żminijiet bħal dawn fl-imgħoddi hemm il-purċissjoni tar-Redentur fl-Isla li ssir qrib il-festa tal-Qalb ta’ Ġesù li għadha tiġi organizzata sal-lum. Irrefera wkoll għal purċissjoni li kienet issir bejn il-Belt u l-Floriana. ”Għandna kwadri ta’ San Bastjan u Santu Rokku fil-knisja ta’ Sarrija mibnija fi żmien l-Ordni u dari kienet issir purċissjoni votiva li kienet titlaq minn San Ġwann il-Belt għall-knisja ta’ Sarrija u hemm, hemm żewġ kwadri sbieħ ta’ Mattia Preti.” Waqt li l-qima lejn San Bastjan u Santu Rokku hi aktar mifruxa, id-devozzjoni lejn Santa Rożalija hija qawwija l-aktar f’Palermo, bil-festa tagħha ċċelebrata fil-15 ta’ Lulju."
2020-03-21,40 lukanda fi Spanja jinbidlu fi sptarijiet ta’ kwarantina,https://www.tvm.com.mt/mt/news/40-lukanda-fi-spanja-jinbidlu-fi-sptarijiet-ta-kwarantina/,"Kwazi l-pajjiżi fil-kontinenti kollha qed jissieltu l-pandemija tal-Coronavirus b’restrizzjonijiet u miżuri fuq l-ivjaġġar u l-movimenti tal-persuni. Il-pandemija qed titqies bħala l-akbar daqqa għall-kapitaliżmu minħabba l-effetti diżastrużi tagħha fuq l-ekonomija u qed titqies ukoll bħala l-akbar ostaklu għal libertà tal-moviment tan-nisa li f’ħafna pajjiżi la jistgħu joħorġu u lanqas isiefru. L-imwiet bil-Covid19 globalment diġa qabżu l-ħdax-il elf, u b’ 275,000 infettati bil-virus u qed jiżdiedu bħal-leħħa ta’ berqa. L-għadd ta’ mwiet fi Spanja jaqbeż l-1,300 Fl-Ewropa Spanja, li huwa it-tieni l-agħar pajjiż milqut wara l-Italja, s’ issa rrapporta iżjed minn 20,000 każ u l-għadd ta’ fatalitajiet qabeż l-1,300, żieda ta’ 324 każ fl-aħħar 24 siegħa. Biex jissieltu l-imxija tal-virus, l-awtoritajiet sejħu għax-xogħol lill-ħaddiema fil-kura tas-saħħa li kienu rtirati, u studenti tal-mediċina. F’Madrid, erbgħin lukanda qed jipprovdu disat elef sodda għal pażjenti biex jinżammu f’ kwarantina f’każi li m’humiex akuti. Spanja ilha taħt stat ta’ emerġenza għal ġimgħa, b’uffiċjali tal-pulizija jagħmlu r-ronda biex jassiguraw li l-Ispanjoli ma joħorġux, ħlief għal ħtiġijiet bażiċi. Postijiet ta’ divertiment fir-Renju Unit jagħlqu l-bibien Fir-Renju Unit, l-istabbilimenti tad-divertiment, kafetteriji ristoranti, pubs u bars għalqu l-bibien tagħhom wara ordni li daħlet fis-seħħ mill-għaxra tal-bieraħ filgħaxija. S’ issa kien hemm 4,000 każ ta’ Covid-19 ikkonfermati fir-Renju Unit. L-awtoritajiet kellhom taħditiet mas-sidien tas-supermarkets, hekk kif ix-xiri panikuż qed iwassal għal skarsezzi ta’ provvisti essenzjali. Irduppjaw l-imwiet fil-Portugall Fil-Portugall il-persuni li tilfu ħajjithom bil-virus irduppjaw minn lejl għal nhar, bi tnax-il fatalità fl-aħħar ftit sigħat. L-għadd ta’ persuni infettati tela’ għal kwzi 1,300. 35 persuna jinsabu fit-taqsima tal-kura intensiva minħabba kumplikazzjonijiet li żviluppawhom. Il-President tal-Portugall, Marcelo Rebelo de Sousa, iddikjara stat ta’ emerġenza nhar l-Erbgħa. L-istat tal-Bavarja b’restrizzjonijiet iktar ħorox Fil-Ġermanja, l-għadd ta’ infezzjonijiet tela’ għal kważi 20,000 u l-għadd ta’ imwiet tela’ għal 31. Il-Bavarja, li huwa l-iżjed stat popolat fin-nofsinhar tal-Ġermanja, impona curfew u daħħal restrizzjonijiet iżjed ħorox, fosthom biex ir-residenti joqgħodu d-dar u joħorġu biss f’każi eċċezzjonali. Il-Gvern Franċiżi jgħaddi liġijiet ta’ emerġenza L-awtoritajiet Franċiżi komplew jimponu lockdown għal ħames jum konsekuttiv fi sforz biex l-imxija tal-virus issir b’mod ikkontrollat. S’issa tilfu ħajjithom iżjed minn 450 persuna. Il-Gvern għadda liġijiet ta’ emerġenza li jagħtuh iżjed poteri biex jindirzza l-impatt tal-kriżi fuq l-ekonomija. Il-poplu kien imsejjaħ ukoll biex ma jivvjaġġax u kemm jista’ jkun joqgħod id-dar. L-infettati fl-Istati Uniti jitilgħu għal 19,000 Fl-Istati Uniti, hemm 19,000 każ ikkonfermat u mietu 244 persuna bil-virus. L-awtoritajiet f’diversi stati komplew iħarrxu l-prekawzjonijiet u wieħed minn kull ħamsa fl-Istati Uniti ġew ordnati li jibqgħu fi djarhom. Il-Ġordan jibda curfew, Singapore bl-ewwel imwiet Fil-Ġordan, is-sireni fil-kapitali Amman immarkaw il-bidu ta’ curfew nazzjonali bil-għan li tkun kkontrollata l-imxija tal-virus. Il-militar Ġordaniż qed jimplimenta l-miżuri li se jibqgħu fis-seħħ b’mod indefinit u kull min jinstab li kiser ir-regolamenti jista’ jeħel sa sena ħabs. Il-Ġordan għalaq ukoll l-fruntieri tal-art u l-baħar mas-Sirja, l-Iraq, l-Eġittu u Iżrael. Il-ministru tas-saħħa sa issa ikkonferma 85 każ, bi ħmistax-il-każ ġdid fl-aħħar ftit sigħat. U Singapore irrapporta l-ewwel żewġ imwiet mill-Covid19 wara xhur jissielet il-virus b’miżuri stretti."
2020-03-21,"Il-mejta bil-Covid-19 fl-Italja qabżu l-4,000",https://www.tvm.com.mt/mt/news/il-mejta-bil-covid-19-fl-italja-qabzu-l-4000/,"L-Italja tkompli żżid ir-restrizzjonijiet wara ġimagħtejn ta’ lockdown L-Italja, l-aktar pajjiż milqut bil-coronavirus, kompliet iżżid r-ristrizzjonijiet minkejja li daqt tkun ilha gimagħtejn bil-lockdown. Filwaqt li komplew jiżidedu l-infezzjonijiet u l-imwiet, l-awtoritajiet għalqu l-parks u qed jipprojbixxu lill-persuni milli jagħmlu l-eżerċizzju bħal mixi u ġiri jekk ma jkunux ħdejn id-dar tagħhom. S’ issa fl-Italja mietu ’l fuq minn 4,000 persuna, bl-għadd ta’ infezzjonijiet jiżdiedu għal iżjed minn 47,000 minn mindu faqqgħet l-epidemija bħal-lum xahar ilu fil-Lombardija. Il-Costa Luminosa jkollu jieqaf f’Marsilja Il-Cruiseliner Taljan, il-Costa Luminosa, ttrakka fil-port ta’ Marsilja fi Franza wara li żewġ passiġġieri li nstabu pożittivi għal Coronavirus tniżżlu minn fuqu aktar qabel waqt il-vjaġġ. Il-cruiseliner li telaq fil-5 ta’ Marzu minn Florida kellu jispiċċa l-vjaġġ tiegħu f’Venezja. L-1420 passiġġier u membru tal-ekwipaġġ li jinkludu Amerikani, Taljani u Kanadiżi se jibqgħu abbord il-vapur sakemm ikunu magħrufa r-riżultati ta’ testijiet f’każi ssuspettati ta’ coronavirus. L-imwiet bil-Covid19 globalment diġà qabżu l-ħdax-il elf, u b’ 275,000 infettati bil-virus u qed jiżdiedu bħal-leħħa ta’ berqa. Ara wkoll: ARA: Xeni tal-waħx fl-isptarijiet tal-Italja, it-tobba mhux isibu tarf "
2020-03-21,Skiet taqtgħu b’sikkina fl-ajruport – daqshekk titjiriet lejn Malta,https://www.tvm.com.mt/mt/news/skiet-taqtghu-bsikkina-fl-ajruport-daqshekk-titjiriet-lejn-malta/,"Daqshekk titjiriet lejn Malta minn pajjiżi barranin. Inqas minn 12-il siegħa mindu daħlet fis-seħħ din il-miżura, crew ta’ TVM żar l-Ajruport Internazzjonali ta’ Malta fejn prattikament ma tarax ruħ. B’effett mit-Tnejn, l-Air Malta ħabbret li se topera titjiriet ‘il barra minn Malta fosthom għall-barranin li għadhom maqbudin f’Malta u jridu jmorru lura pajjiżhom u oħrajn speċjali biex jinġiebu l-provisti essenzjali fosthom il-mediċini. Fuq barra tal-ajruport, għajr għall-buffuri tar-riħ, is-skiet taqtgħu b’sikkina. Fil-waqfiet tal-karozzi tal-linja qajla tara ruħ. Il-baħħ jispikka wkoll fil-parkeġġ tal-ajruport. Fejn qabel lanqas kien hemm fejn toqgħod labra, issa hemm biss karozzi tal-impjegati tal-ajruport. L-uniku parti tal-parkeġġ miżgħuda karozzi hi dik riservata għall-karozzi tal-kiri. Indikazzjoni oħra li l-Coronavirus qed jaqta’ fil-laħam il-ħaj tal-industrija tat-turiżmu li mill-wasliet ta’ għexieren ta’ eluf fix-xahar, prattikament issa mhu se jiġi ħadd. L-aħħar titjira lejn Malta waslet ftit wara nofsillejl minn Heathrow f’Londra. Kif qed taraw warajja diversi ajruplani pparkjati fosthom tal-Air Malta u r-Ryanair iżda f’xena surreali għax m’hemmx nies madwarhom. La ħaddiema u wisq inqas turisti. L-Air Malta qalet fi stqarrija li mit-Tnejn se topera biss titjiriet ‘il barra minn Malta għall-persuni maqbuda f’Malta li jridu jmorru pajjiżhom. Il-Kap Eżekuttiv tal-Air Malta, il-Kaptan Clifford Chetcuti, qal li l-linja tal-ajru se topera titjiriet biex jinġiebu l-provisti tal-mediċini. Hu rrimarka li l-ħaddiema tal-Air Malta, l-iktar dawk li jiltaqgħu man-nies, ġew imħarrġa dwar il-miżuri ta’ prekawzjoni għal saħħithom u kif għandhom jittrattaw każijiet ta’ nies suspettati bil-Covid-19. Il-Kaptan Chetcuti rrimarka li l-ajruplani qed jitnaddfu iktar mis-soltu u jiġu diżinfettati wara kull titjira ta’ ripatrijazzjoni. Spjega li s-sistema tal-filtrazzjoni fl-ajruplani tal-Air Malta tixbah is-sistema fl-isptarijiet u tneħħi l-mikrobi mill-arja. Kelliem għall-Ministeru tal-Affarijiet Barranin ikkonferma li fl-aħħar ġimgħa ġew lura Malta 800 ċittadin Malti li nqabdu barra l-pajjiż meta faqqgħet il-pandemija tal-Coronavirus. Minnhom, iktar minn 100 Malti u Maltija rritornaw Malta b’titjiriet ta’ ripatrijazzjoni bl-Air Malta wara li ġew ikkordinati mill-Gvern."
2020-03-21,Se jkompli s-servizz tat-tqassim taċ-ċilindri tal-gass – lesti l-flus bl-eżatt,https://www.tvm.com.mt/mt/news/se-jkompli-s-servizz-tat-tqassim-tac-cilindri-tal-gass-lesti-l-flus-bl-ezatt/,Is-servizz tat-tqassim taċ-ċilindri tal-gass bieb bieb se jibqa’ għaddej. Dan tħabbar fl-isfond tas-sitwazzjoni lokali minħabba l-imxija tal-Coronavirus. Ir-Regolatur tas-Servizzi tal-Enerġija u l-Ilma javża li ċ-ċilindri se jitwasslu sa wara l-bieb u l-konsumatur għandu jlesti l-flus eżatt.  
2020-03-21,Ara: Minn ġol-kċina għall-emerġenza – isajjar ruxmata ikel għal min qed jaħdem bla heda għall-poplu,https://www.tvm.com.mt/mt/news/ara-minn-gol-kcina-ghall-emergenza-isajjar-ruxmata-ikel-ghal-min-qed-jahdem-bla-heda-ghall-poplu/,"Bla flus la tgħannaq u lanqas tbus. Madanakollu, żaqqu jħobbha kulħadd, u mingħajr ikel ma joqgħod ħadd. U, spiss, lil dak li jkun kapaċi tisraqlu qalbu b’ġest ċkejken għall-aħħar, fosthom b’xi ħaġa tajba tal-ikel. F’dan l-isfond, f’dawn il-jiem, minn sbieħ il-jum, ix-Chef Dario qed imidd idejh qalb il-borom u t-tagħġnijiet, bil-għan li jsajjar għadd ta’ porzjonijiet tal-ikel għal bosta persuni li fl-isfond tat-tixrid tal-Covid-19 qed jaħdmu bla heda biex jieħdu ħsieb saħħet il-poplu Malti u Għawdxi. Wara ħidma sfieqa lejl u nhar, platt għaġin jew biċċtejn pizza jinżlulek għasel. Ix-Chef Dario ma ħasibhiex darbtejn, u f’Jum San Ġużepp, waqt ‘TVAM’, bil-għajnuna ta’ żewġ kokijiet oħra, ħema madwar 100 pizza u sajjar mal-50 porzjon għaġin, u baqa’ sejjer bihom l-Isptar Mater Dei, bil-għan li għadd ta’ dipartimenti fl-isptar jimlew il-ħawsla. F’kummenti lil tvm.com.mt, ix-Chef Dario stqarr li dan hu biss il-bidu, hekk kif qed jagħmel minn kollox biex jikseb dak kollu meħtieġ biex għada jsajjar aktar ikel u jqassmu anki lil min qed jagħti servizz lill-poplu lil hinn mis-swali fl-Isptar Mater Dei. Intant, il-kok Malti nieda l-kampanja ‘Feeding Heroes – MALTA’, biex fost l-oħrajn iħeġġeġ lill-pubbliku jagħtih daqqa t’id f’din il-kawża nobbli. Tassew messaġġ pożittiv, li f’dawn il-jiem jiswa mitqlu deheb. Is-solidarjetà m’hawnx prezzha."
2020-03-21,Negozji f’Għawdex qed jistennew iktar għajnuna mill-Gvern,https://www.tvm.com.mt/mt/news/negozji-fghawdex-qed-jistennew-iktar-ghajnuna-mill-gvern/,"Negozji f’Għawdex qalu li l-Covid-19 kienet għalihom bħal daqqa tal-mewt, minħabba d-dipendenza tagħhom fuq it-turiżmu, u appellaw għal iktar għajnuna mill-Gvern. Fi stqarrija konġunta l-Kamra għan-Negozju f’Għawdex (GBC) u l-Assoċjazzjoni għat-Turiżmu f’Għawdex qalu li l-Gvern għadu ma tkellimx magħhom biex jara kif in-negozji qed jintlaqtu. Qalu li l-Gvern għandu jieħu azzjoni immedjata biex isalva l-impjiegi għax l-inċentivi mħabbra mhu se jkopru bl-ebda mod it-telf tan-negozji. Talbu li l-Gvern iħallas il-paga minima għal kull ħaddiem fis-settur privat fejn negozju waqaf jopera minħabba l-pandemija. Żiedu li l-Gvern għandu wkoll jara kif iraħħas il-prezz tal-fjuwils u d-dawl, li diġà niżlu internazzjonalment, kif ukoll li jipprovdi moratoria fuq ħlasijiet, inkluż miżati lil entitajiet tal-gvern. Appellaw ukoll biex il-Gvern jaħdem mal-banek, u li jispjega b’mod ċar kif l-inċentivi mħabbra jistgħu jintużaw min-negozji. Qalu li l-inizjattiva mħabbra mill-Gvern, biex jiġu mħaffa l-ħlasijiet lill-privat, tiġi implimentata b’effett immedjat."
2020-03-21,Kellhom jintervjenu l-Pulizija biex in-nies tbiegħdu minn xulxin…,https://www.tvm.com.mt/mt/news/kellhom-jintervjenu-l-pulizija-biex-in-nies-tbieghdu-minn-xulxin/,"Għal darb’oħra, is-Sibt filgħodu fuq barra ta’ diversi fergħat ta’ banek inġabru kjuwijiet ta’ nies – b’persuna ma’ oħra – jistennew biex jidħlu jinqdew. Dawn ix-xeni jmorru kontra l-appelli tal-awtoritajiet biex in-nies kemm jista’ jkun ma joħorġux u tinżamm distanza minn persuna għal oħra. F’xi postijiet, TVM hu infurmat li intervjenew il-Pulizija biex in-nies tbiegħdu minn xulxin.  "
2020-03-21,Il-Coronavirus taħsad il-ħajja ta’ ħabib kbir f’Milan tal-kaċċaturi u nassaba Maltin,https://www.tvm.com.mt/mt/news/il-coronavirus-tahsad-il-hajja-ta-habib-kbir-tal-kaccaturi-u-nassaba-maltin-fmilan/,"L-FKNK u l-komunità ta’ nassaba u kaċċaturi Maltin jinsabu maħsudin b’aħbar il-mewt tal-Avukat Giovanni Bana, li tilef ħajtu wara li nħakem mill-Covid-19. Bana miet ġo sptar f’Milan fl-età ta’ 80 sena. L-Avukat Bana kien wieħed mill-fundaturi tal-FACE (Il-Federazzjoni Ewropea għall-Kaċċa u l-Konservazzjoni). Huwa kien difensur qawwi tal-kaċċa sostenibbli fl-Ewropa, kaċċatur u ornitologu ħerqan ħafna tal-konservazzjoni tal-għasafar migratorji fil-Mediterran. L-FKNK jibqgħu jiftakruh għad-difiża u l-promozzjoni tal-kaċċa fl-Ewropa għal aktar minn 40 sena. Fi staqrrija l-FKNK taw il-kondoljanzi lill-familja u l-ħbieb tiegħu."
2020-03-21,Il-Kap tal-PN jgħid li l-Gvern mhux kapaċi jieħu deċiżjonijiet,https://www.tvm.com.mt/mt/news/il-kap-tal-pn-jghid-li-l-gvern-mhux-kapaci-jiehu-decizjonijiet/,"Il-Kap tal-Oppożizzjoni u Kap tal-Partit Nazzjonalista, Adrian Delia, qal li l-gvern mhux kapaċi jieħu deċiżjonijiet. Skont Dr Delia, dan il-Gvern jew ma jiddeċidix, jew jiddeċiedi tard, jew jiddeċiedi b’mod fjakk. Intervistat fuq NET FM, Dr Delia qal li l-Oppożizzjoni qed terġa’ titlob li l-ġimgħa d-dieħla jerġa’ jkun hemm dibattitu fil-Parlament dwar l-għajnuna lin-negozji u lill-ħaddiema. Dr Delia qal li l-Gvern qed juri inkompetenza fl-immanniġjar tal-finanzi u li ma jifhimx fil-mod ta’ kif taħdem l-ekonomija. Qal li kulħadd hu tal-fehema li dak li qed jagħmel il-Gvern huwa l-inqas possibbli. Dr Delia kkritika lill-Gvern li ha l-kredtu tas-surplus, imma fl-iebes qed jgħid li kulħadd għandu jerfa’ l-piż. Qal li fl-akbar kriżi li qed taffaċċja d-dinja, il-Gvern qed jaġixxi b’mod ardit. ll-Kap Nazzjonalista qal li l-ingann ħareġ fid-deher meta l-Gvern qal li se joħroġ €1.8 biljun. Qal li €700 miljun u €900 miljun minnhom mhux se joħroġhom il-Gvern. Hu tenna li l-gvern se joħroġ biss €200 miljun. Dr Delia qal li meta pajjiżi oħra qed jagħtu pakketti ta’ 70 fil-mija tal-salarji tal-ħaddiema, il-Gvern Malti qed jagħti biss 20 fil-mija sa massimu ta’ €800. Fi kliemu, b’din il-miżura l-Gvern qed jgħid lil min iħaddem biex ikeċċi lill-ħaddiema. Il-Kap Nazzjonalista kkritika lill-Ministru għall-Ekonomija, Silvio Schembri, li qal qed juri li lanqas għandu idea u hu dilettant. Qal li l-finanzi u l-ekonomija tal-pajjiż mhumiex f’idejn persuni li tista’ tieħu komfort mingħandhom. Huwa qal li l-Gvern għadu ma laqqax lill-imsieħba soċjali kollha flimkien u qed jiltaqa’ magħhom ftit ftit, u qed jirrifjuta l-għajnuna li trid tagħti l-oppożizzjoni. Qal li f’dan iż-żmien ta’ kriżi, il-Gvern kellu jintervjeni u jqaċċat bin-nofs il-kontijiet tad-dawl u l-ilma. Dr Delia allega li l-Gvern qed jaħtaf ix-xandir pubbliku f’idejh. Qal li l-ġimgħa li għaddiet fuq Xarabank kien hemm il-Prim Ministru biss, u lbieraħ il-Ministri Bonnici u Schembri waħedhom, u fin-nofs riklami ta’ pubbliċità u propoganda mħallsin mill-Gvern. Skont Dr Delia, il-Gvern qed jaħtaf il-pjattaformi kollha ħalli ma tingħatax il-verità. B’reazzjoni għall-kumment dwar Xarabank, Peppi Azzopardi qal li ħabbar fl-istess programm li Dr Adrian Delia hu mistieden għall-edizzjoni tal-ġimgħa d-dieħla, kif kien mistieden f’diversi programmi fl-aħħar xhur."
2020-03-21,La hemm trasmissjonijiet lokali hemm ċans tlaqqat il-Covid-19 minn barra – il-Prof. Gauci,https://www.tvm.com.mt/mt/news/la-hemm-trasmissjonijiet-lokali-hemm-cans-tlaqqat-il-covid-19-minn-barra/,"Il-Professur Gauci qalet li la issa għandna każijiet ta’ trasmissjoni lokali fil-pajjiż, issa hemm iċ-ċans li wieħed ilaqqat il-virus jekk ma jibqax id-dar u jiddeċiedi joħroġ barra. Is-Supertendent għas-Saħħa Charmaine Gauci reġgħet tenniet l-importanza li wieħed jibqa’ ġewwa u jevita li jkun espost għal nies oħra. Dan qalitu mill-ġdid waqt il-konferenza stampa tal-lum dwar is-sitwazzjoni tal-Covid-19 f’Malta li s’issa l-każijiet ta’ persuni infettati telgħu għal 73."
2020-03-21,Min mar fl-ispiżerija ta’ Ħal Balzan mitlub joqgħod fi kwarantina,https://www.tvm.com.mt/mt/news/min-mar-fl-ispizerija-ta-hal-balzan-mitlub-joqghod-fi-kwarantina/,"Dawk li marru fl-ispiżerija ta’ Ħal Balzan fis-16 u 17 ta’ Marzu qed jintalab joqgħod fi kwarantina dan wara li impjegat fl-ispiżerija jinsab infettat bil-Covid-19. Waqt konferenza stampa, is-Supertendent għas-Saħħa Charmaine Gauci qalet li qed isir contact tracing tal-persuni kollha li setgħu ġew f’kuntatt iżda ammettiet li diffiċli taqbad lil kull min daħal fl-iuspiżerija f’dawn il-jien. Min, minn dawn il-persuni jiżviluppawlu s-sintomi qed jiġi mħeġġeġ iċempel 111.  "
2020-03-21,9 każijiet ġodda ta’ Covid-19 f’Malta – persuna fl-ITU,https://www.tvm.com.mt/mt/news/9-kazijiet-godda-ta-covid-19-fmalta-persuna-fl-itu/,"Ikkonfermati 9 każijiet ġodda ta’ Covid-19 f’Malta bl-ammont totali ta’ infettati issa jitla’ għal 73. Waqt konferenza stampa, is-Supertendent għas-Saħħa Charmaine Gauci qalet li lbieraħ saru 233 test li minnhom irriżultaw dawn il-każi ġodda. Żiedet li l-pazjent anzjan ta’ 61 sena li ddaħħal ilbieraħ żviluppawlu xi kumplikazzjonijiet fil-pulmun, u issa ddaħħal fl-ITU għax il-qagħda tiegħu ma kinitx għadha stabbli. L-ewwel każ ġdid ikkonfermat huwa ta’ tfajla Maltija ta’ 21 sena li ma kinitx imsiefra iżda kellha qariba li ġiet mill-Ingilterra. It-tfajla hija studenta universitarja, pero l-aħħar li attendiet kien fl-10 ta’ Marzu u għalhekk ir-riskju ta’ tixrid huwa minimu. Każ ieħor huwa ta’ raġel Somalu ta’ 44 sena li mar Brussell u ddaħħal Mater Dei ilbieraħ. Huwa obda l-liġi ta’ kwarantina u l-uniku żewġ persuni li kellhom kuntatt miegħu huma dawk li jgħixu miegħu. Raġel barrani ta’ 41 sena li huwa miżżewweġ Maltija wkoll ittestja pożittiv. Dan ma kienx imsiefer u ma kellux kuntatt ma’ xi ħadd pozittiv, u mhuwiex ċar minn fejn ħadu. Qed isir contact tracing tan-nies li seta’ ġie f’kuntatt magħhom, inkluż fuq il-post tax-xogħol. Instab pożittiv ukoll Malti ta’ 55 sena li ma sifirx u lanqas kellu kuntatti ma’ nies sintomatiċi. Dan jaħdem f’kumpanija privata u mar għax-xogħol jum qabel ħarġulu s-sintomi, u għalhekk qed jiġu investigati n-nies li kellu kuntatt magħhom. Każ ieħor hu ta’ Maltija ta’ 25 sena li tgħix l-Ingilterra u ġiet Malta fl-aħħar jiem. Din odiet il-liġi tal-kwarantina, u marret ġo flat waħedha, iżda ħarġulha s-sintomi meta waslet Mala. Għalhekk qed jiġu mfittxija n-nies li kienu fuq it-titjira magħha ħalli jiġu ttestjati. Taljana ta’ 24 sena li tgħix l-Awstralja u ġiet Malta l-ġimgħa l-oħra. Din obdiet il-kwarantinau għamlet biss kuntatt ma’ nies li jgħixu fl-istess dar magħha. Każ ieħor ikkonfermat huwa ta’ mara Maltija ta’ 49 sena ma sifritx, iżda kellha kuntatt ma’ persuna li kienet siefret u nqabdet bil-contact tracing. Din taħdem fi skola imma ma marritx sakemm setgħet kienet infettiva peress li l-iskejjel laħqu ngħalqu. Indjan ta’ 30 sena li ma jaħdimx u ma sifirx ukoll ittestja pożittiv,. Dan kien jgħix ma’ persuna oħra li ħarġet pożittiv u li kienet imsiefra. Dan il-każ huwa wkoll meqjus contained. Finalment ittestjat pożittiva mara Ingliża 68 sena li ġiet minn Londra. Din għamlet kwarantina u ma kellhiex kuntatt ma’ nies oħra. Ara l-konferenza stampa kollha: Ara wkoll: La hemm trasmissjonijiet lokali hemm ċans tlaqqat il-Covid-19 minn barra – il-Prof. Gauci Min mar fl-ispiżerija ta’ Ħal Balzan mitlub joqgħod fi kwarantina  "
2020-03-21,"ARA: Xeni tal-waħx fl-isptarijiet tal-Italja, it-tobba mhux isibu tarf",https://www.tvm.com.mt/mt/news/ara-xeni-tal-wahx-fl-isptarijiet-tal-italja-it-tobba-mhux-isibu-tarf/,"Deskritti minn bosta bħala xeni tal-waħx. Bosta sptarijiet fl-Italja mimlija daqs bajda, speċjalment iż-żoni l-iktar milquta mill-Covid-19. Filmati mxandra minn Sky News juru pazjenti f’qagħda kritika, ħafna minnhom x’aktarx li mhux se jirkupraw. Tobba ma jistgħux isibu tarf, bl-ammonti ta’ pazjenti li dejjem jiżdiedu u ma baqax post għalihom. Persuni żgħar fl-età morda li wkoll għandhom bżonn kura fl-isptar qed jitħallew f’darhom għax l-isptarijiet huma mimlija. Tobba Taljani li qed iħabbtu wiċċhom ma’ din is-sitwazzjoni kuljum qed iwissu pajjiżi oħra biex jieħdu azzjoni ħalli ma jsibux ruħhom hekk. ATTENZJONI: IL-FILMATI JISTGĦU JDEJQU LIL XI WĦUD"
2020-03-21,It-tfal fi bżonn se jibqgħu jingħataw l-ikel tal-iskola mid-djar parrokkjali,https://www.tvm.com.mt/mt/news/it-tfal-fi-bzonn-se-jibqghu-jinghataw-l-ikel-tal-iskola-mid-djar-parrokkjali/,"It-tfal fi bżonn, li kienu jieħdu xi ikel mill-iskejjel, mhumiex se jiċċaħdu minn dan issa li l-iskejjel għalqu l-bibien minħabba t-tixrid tal-virus. Il-Ministru għall-Edukazzjoni, Owen Bonnici qal li ntlaħaq ftehim mal-Arċisqof Charles J. Scicluna biex id-djar parrokkjali jibdew jilqgħu dan l-ikel biex ma jiċċaħdux dawn it-tfal fi bżonn. F’pajjiżna, qal il-Ministru Bonnici, għandna madwar 500 tifel jew tifla li ma jiħdux lunch magħhom mid-dar. Ir-raġunijiet ikunu varji imma ħafna drabi huma marbuta ma’ problemi soċjali kbar. Fl-iskola dawn it-tfal kienu jingħataw bezzun, frotta u ilma kuljum u dan se jibgħu jirċevuh bis-saħħa tal-kulleġġ tal-Kappillani li se jibdew iqassmu dan l-ikel.  "
2020-03-21,Is-Supertendent tas-Saħħa tindirizza konferenza stampa dwar il-Covid-19 fin-12:30,https://www.tvm.com.mt/mt/news/is-supertendent-tas-sahha-tindirizza-konferenza-stampa-dwar-il-covid-19-fin-1230/,"Fin-12:30, is-Supertendent għas-Saħħa, Charmaine Gauci mistennija tindirizza konferenza stampa dwar is-sitwazzjoni attwali tal-Covid-19 f’pajjiżna. Il-konferenza stampa se tixxandar dirett fuq TVM, Radju Malta, tvm.com.mt u l-paġna ta’ Facebook TVM"
2020-03-21,Sa żewġ persuni biss fil-karozza fil-lezzjoni tas-sewqan,https://www.tvm.com.mt/mt/news/covid-19-mizuri-ta-prevenzjoni-waqt-il-lezzjonijiet-tas-sewqan/,"Fid-dawl tal-imxija tal-COVID-19, il-lezzjonijiet tat-tagħlim tas-sewqan se jkomplu iżda ser jiddaħħlu miżuri sabiex jonqos ir-riskju tat-tixrid. Wara diskussjonijiet mal-Awtoritajiet tas-Saħħa u l-Assoċjazzjoni tal-Għalliema tas-Sewqan, Transport Malta qablet li;  l-għalliema m’għandux ikollhom aktar minn persuna oħra fil-vettura.  is-sedil tal-vettura jrid ikun miksi bil-ġilda jew inkella bir-rexine, sabiex kull tip ta’ qtar jibqa’ fuq il-wiċċ tas-sedil.  l-għalliema għandhom jiddisinfettaw is-sedil, l-isteering u d-dashboard wara li kull student jispiċċa l-lezzjoni.  it-twieqi tal-vettura għandhom ikunu, tal-inqas, parzjalment miftuħa sabiex ikun hemm ventilazzjoni adekwata. Transport Malta se tkun qiegħda testendi wkoll is-sospenjoni tat-testijiet tal-prattika u tat-teorija b’mod indefinit sakemm issir notifika uffiċjali oħra. Television Malta huwa infurmat li minn ta’ lanqas għalliem tal-karozzi talab lill-awtoritajiet biex il-lezzjonijiet tas-sewqan jieqfu sakemm tgħaddi l-imxija tal-coronavirus."
2020-03-21,Il-kanzunetta ta’ Destiny ma tistax tintuża għall-Eurovision tas-sena d-dieħla,https://www.tvm.com.mt/mt/news/il-kanzunetta-ta-destiny-ma-tistax-tintuza-ghall-eurovision-tas-sena-d-diehla/,"L-EBU ħabbret li l-kanzunetti magħżula mill-pajjiżi parteċipanti għall-Eurovision Song Contest ta’ din is-sena, li kien ser isir f’Rotterdam, ma jistgħux jerġgħu jintużaw is-sena d-dieħla. Dan intqal fid-dawl tal-fatt li l-konkors ta’ din is-sena kellu jiġi kkanċellat minħabba s-sitwazzjoni tal-Covid-19. Dan ifisser li Malta mhux se tkun qed tipparteċipa bil-kanzunetta All Of My Love meta jsir il-Eurovision is-sena d-dieħla. Fi stqarrija l-EBU żiedet li huma l-pajjiżi li jiddeċiedu jekk is-sena d-dieħla jipparteċipawx bl-istess kantanti, anki jekk il-kanzunetta trid tinbidel. Dwar dan il-PBS għadu ma ħabbar l-ebda pożizzjoni uffiċjali f’dan l-istadju. We have an update following the cancellation of @Eurovision 2020#Eurovision #ESC2020 pic.twitter.com/3DFPEi9R8D"
2020-03-21,Id-Dwana b’miżuri ġodda biex tgħin fit-tnaqqis tat-tixrid tal-Covid-19,https://www.tvm.com.mt/mt/news/id-dwana-bmizuri-godda-biex-tghin-fit-tnaqqis-tat-tixrid-tal-covid-19/,"Id-Dipartiment tad-Dwana qed jinforma lill-operaturi ekonomiċi kollha li, minn naħa tiegħu, qed jagħmel minn kollox biex jgħin fil-ġlieda kontra t-tifrix tal-Covid-19. Għalhekk, mit-23 ta’ Marzu, 2020, ser tibda titħaddem sistema li tiffaċilita li jittellgħu, u jkunu aċċessati, id-dokumenti kollha marbuta mal-import declarations fin-National Import and Export Systems (NIES). Din il-miżura tapplika kemm fil-każ ta’ kontejners full load kif ukoll fejn jirrigwardja groupage consignmentstrasportati bil-baħar.  Fil-fatt, dan ifisser li, il-fatturi kollha, packing lists, bills of lading, notices of arrival, ċertifikati u dokumenti oħra marbuta ma’ kunsinna partikulari, għandhom ikunu mehmuża mad-dikjarazzjoni relevanti kif jidher hawn isfel: Hu importanti li: B’hekk, ikun iffaċilitat il-proċess tal-verifika tad-dikjarazzjonijiet magħżula għall-verifika tad-dokumenti (sofor).  L-ipproċessar ta’ dawn id-dokumenti mhux ser jibqa’ jkun aċċettat fil-Customer Services Unit, il-Belt Valletta, jew fil-Verification Unit, ġo Ħal-Luqa. Kull meta dikjarazzjoni ta’ full load container tkun magħżula għall-verifika dokumentarja, Uffiċjali tad-Dwana li jkunu stazzjonati fil-Verification Unit ser ikunu qed jagħmlu l-verifika x’ħin l-operatur ekonomiku jibgħat emejl fl-uffiċċju tad-Dwana ([email protected]) bil-Local Reference Number (LRN). Meta jkun hemm bżonn ta’ dokumenti oriġinali (per eż., EUR1, ċertifikat tal-ATR, licenzja ta’ importazzjoni), isir kuntatt mid-Dipartiment tad-Dwana  mal-operatur ekonomiku biex dan jippreżenthom personalment lil dan l-uffiċċju. Għal kull spjegazzjoni jew informazzjoni oħra, l-operatur ekonomiċi huma mitluba jikkuntattjaw lill-Customs Verification Unit (Tel. 21691450) jew jibagħtu emejl lid-Direttur, Konformita u Sistemi, ([email protected]); Mit-23 ta’ Marzu 2020, u sakemm joħroġ avviż ieħor, l-ipproċessar tat-transit documents (T1), id-dokumenti tal-inward u outward applications, l-end-use and temporary admissions (TA), flimkien ma’ appuntamenti in konnessjoni ma’ export consignments li jkun magħżul għal spezzjoni fiżika, ikunu aċċettati u pproċessati biss b’mod eletroniku. Għalhekk, l-operaturi ekonomiċi kollha huma mitluba li jibagħtu t-talba tagħhom, flimkien ma’ applikazzjoni skenjata (fejn applikabbli), permezz ta’ imejl fuq l-indirizz ġeneriku [email protected]. Fil-prattika, dan ifisser li l-iSpecial Procedures Unit (SPU) ser tgħin personalment lill-esportaturi jew l-aġenti tagħhom, li jkollhom bżonn jipproċessaw ċertifikati T2L, EUR1 u ATR, biss meta dawn ikollhom bżonn ċertifikat ittimbrat u b’firma oriġinali, u mhux f’każijiet oħra. Aktar tagħrif u informazzjoni jistgħu jinġiebu billi tintbagħad imejl fuq l-indiriżż hawn fuq indikat; B’effett immedjat, l-operaturi ekonomiċi kollha huma infurmati li, f’dan il-perijodu, id-Dipartiment tal-Kummerċ qed jaċċetta biss applikazzjoni permezz ta’ imejl.  B’hekk, l-operaturi kummerċjali huma mitluba li jibagħtu applikazzjonijiet skenjati.  Wara, l-istess operaturi jirċievu imejl li jkollha mehmeż fiha sken tal-applikazzjoni pproċessata li tkun ukoll ikkupjata lid-Dipartiment tad-Dwana fuq l-indirizz ta’ imejl ġeneriku ġdid [email protected]. L-uffiċjali tal-Customer Service Unit se jkollhom il-faċilità li jaċċessaw din l-e mail. Għal aktar tagħrif, l-operaturi kummerċjali jistgħu jikkomunikaw mal-uffiċjal inkarigat fil-Customer Services Unit tad-Dwana, jew fuq in-numru tat-telefon 25685123 jew permezz ta’ email fuq l-indirizz [email protected]; Mit-23 ta’ Marzu 2020,  u b’mod mandatorju min-nhar l-Erbgħa, 1 ta’ April 2020, sakemm joħroġ avviż ieħor, il-ħruġ tal-gate pass out għalcontainers full load jew groupage, li jkunu ħerġin mill-Freeport Terminal, għandhom isiru b’mod elettroniku. L-operaturi ekonomiċi jew il-burdnara tagħhom huma mitluba biex jiskenjaw kopja tad-dokumenti neċessarji kollha, flimkien ma’ kopja tal-avviż tal-arrival/delivery order, fattura, packing list, T2L, ċertifikati, etċ u jintbgħatu permezz ta’ email lil [email protected]. Dan il-proċess mhux neċessarju jekk l-operatur ekonomiku jkun diġà hemeż b’mod eletroniku dawn id-dokumenti mal-import declaration tad-Dwana. Id-Dipartiment jipproċessa d-dokument, joħrog u jibgħat il-gate pass permezz tal-istess indirizz tal-email, filwaqt li jikkopja lill-uffiċċji tad-Dwana ġewwa l-Freeport.  Id-Dipartiment iżomm id-dritt li jitlob id-dokumenti oriġinali fejn iħoss li jkun neċessarju.  L-operatur ekonomiku hu mitlub li jistampa l-gate pass u jippreżentah fil-Freeport Gate.  Informazzjoni addizzjonali tista’ tintalab mingħand Ms Rachelle Fiorini fuq l-indirizz tal-email [email protected], Mit-12 ta’ Marzu, 2020, id-Dipartiment tad-Dwana ssospenda it-taħriġ kollu, li jsir f’ambjent ta’ klassi, għall-impjegati tiegħu u l-operaturi ekonomiċi; Mit-13 ta’ Marzu, 2020,id-Dipartiment tad-Dwana temporanjament issostitwixxa l-proċedura manwali ta’ Aworizzazzjoni ta’ Fuel Stores tal-bastimenti bi proċedura ibbażata fuq l-użu ta’ email; Mis-16 ta’ Marzu, 2020, id-dħul f’uffiċċji li jaqdu n-nies beda jiġi ristrett għal persuna waħda f’kull waqt, kull viżita qed tinżamm rekord tagħha, filwaqt li kull viżitatur qed jintalab jissanitizza ruħu qabel jidħol fl-uffiċċji; Mis-16 ta’ Marzu, 2020, is-serviżż li d-Dipartiment tad-Dwana jipprovdi mill-Business 1st ġie sospiż. "
2020-03-21,Is-Sindku tal-Ħamrun imħasseb li n-nies għadhom jintefgħu l-pjazza,https://www.tvm.com.mt/mt/news/is-sindku-tal-hamrun-imhasseb-li-n-nies-ghadhom-jintefghu-l-pjazza/,"Is-Sindku tal-Ħamrun, Christian Sammut, qal li l-Kunsill kien kostrett iwaħħal avviżi mal-bankijiet ta’ Pjazza San Pawl biex in-nies ma tintefax fuqhom. F’messaġġ fuq il-midja soċjali, is-Sindku qal li qed ikun hemm wisq nies fi gruppi, anki biex jieħdu kafe jew take-away, u li fi Triq Qormi u fi Triq Cordina Perez hemm numru ta’ ħwienet li ddeskriva bħala ‘bla kontroll’, b’ħafna nies fuq ġewwa u barra. Is-Sur Sammut qal li din is-sitwazzjoni hija inaċettabbli, u li rrapporta lill-awtoritajiet biex jieħdu azzjoni. Appella biex kulħadd jobdi l-istruzzjonijiet ħalli l-Covid-19 ma jkomplix jinfirex.  "
2020-03-21,L-impjegata mhux infettata bil-Covid-19 – il-fergħa tal-BOV fl-Ibraġġ terġa’ tinfetaħ nħar it-Tnejn,https://www.tvm.com.mt/mt/news/il-fergha-tal-bov-fl-ibragg-tinghalaq-wara-li-impjegat-hassu-ma-jiflahx/,"Il-Bank of Valletta llum żamm il-fergħa tal-Ibraġġ magħluqa bħala prekawżjoni wara li kellu impjegata ma tiflaħx. Il-bank qal li wara li l-impjegata ġiet ittestjata għall-Covid-19 u rriżultat negattiv, din il-fergħa se terġa’ tinfetaħ it-Tnejn li ġej. Il-bank qal li għandu l-assigurazzjoni li hu sigur li jsir hekk.  "
2020-03-21,Se tirċievi fuljett id-dar b’tagħrif utli dwar il-Covid-19,https://www.tvm.com.mt/mt/news/se-tircievi-fuljett-id-djar-btaghrif-utli-dwar-il-covid-19/,"Mil-lum il-Gvern Malti se jibda jqassam fid-djar kollha fuljett b’tagħrif importanti dwar is-sitwazzjoni tal-Covid-19. Dan ħabbru d-Deputat Prim Ministru u Ministru għas-Saħħa Chris Fearne fuq il-midja soċjali dalgħodu. Huwa qal li l-fuljett se jitqassam lil kulħadd matul il-jiem li ġejjin, u appella lill-pubbliku biex jaqrah sew u josserva l-pariri tal-awtoritajiet."
2020-03-21,"Ma tistax tiġbed inqas minn €500 mill-fergħat tal-BOV, uża l-ATM",https://www.tvm.com.mt/mt/news/ma-tistax-tigbed-inqas-minn-e500-mill-ferghat-tal-bov/,"Il-Bank of Valletta ħabbar li min-nhar it-Tnejn se jiddaħħal ammont minimu ta’ flus li jistgħu jinġibdu mill-Fergħat tiegħu. Intqal li dan se jsir biex titnaqqas l-imxija tal-COVID-19. Il-Bank qal li qed ikompli joffri s-servizzi mill-fergħat tiegħu għax huwa konxju tar-responsabbiltà tiegħu lejn il-komunità, madankollu żied li jrid jieħu miżuri li jipproteġu lil kulħadd. Għaldaqstant, mill-fergħat tal-BOV, il-klijenti li jridu jiġbdu flus kontanti, se jkunu jistgħu jiġbdu biss minn €500 ‘il fuq. Ammonti inqas minn €500 jistgħu jinġibdu mill-ATMs li huma mifruxin madwar Malta u Għawdex. Intqal li din il-miżura qed tiġi introdotta biex tnaqqas id-drabi li l-klijenti jżuru l-fergħat tal-Bank, u b’hekk tillimita l-kuntatt bla bżonn u stennija fil-kjuwijiet. Klijenti li m’għandhomx BOV Card u li għandhom inqas minn €500 fil-kont, xorta se jkunu jistgħu jinqdew mill-fergħa biex jiġbdu l-flus, iżda huma mħeġġa biex japplikaw b’xejn għall-BOV Cashlink Card. Il-Bank fakkar lill-klijenti biex inaddfu jdejhom qabel u wara l-użu tal-ATMs; iżommu mill-inqas metru ’l bogħod jekk ikunu qed jistennew fil-kju u jirrispettaw lill-oħrajn billi ma jarmux l-ingwanti u tissues użati fil-kontenituri tal-irċevuti tal-ATM. Il-Bank of Valletta ħeġġeġ ukoll lill-pubbliku biex inaqqas l-użu tal-flus u minflok juża mezzi elettroniċi bħall-BOV contactless cards u l-BOV Pay, u biex iwettaq tranżazzjonijiet bankarji permezz tal-BOV Internet Banking, il-BOV Mobile Banking u l-Customer Service Centre, u jmur fil-fergħat biss għall-bżonn."
2020-03-21,Qed isiru testijiet fuq katavri biex ikun aċċertat li ma mitux bil-Covid-19,https://www.tvm.com.mt/mt/news/ara-il-professur-gauci-tghid-li-qed-jitwessa-l-iscreening/,"Is-Superintendent tas-Saħħa Pubblika Charmaine Gauci qalet li qed jitwessa’ l-iscreening biex kemm jista’ jkun jinqabdu iktar każi. Hi qalet dan waqt li kienet intervistata fuq l-aħbarijiet fuq Television Malta il-Ġimgħa filgħaxija. Prof Gauci qalet li minbarra testijiet fuq nies li ma sifrux, in-nies li qed jidħlu l-isptar b’mard respiratorju mill-ewwel bdew jagħmlulhom test biex jaraw għandhomx il-Covid-19. Żiedet li jekk ikun hemm persuna mejta li jkunu jafu li kellha d-deni, jagħmlu t-testijiet fuq il-katavru biex ikunu ċerti li dan ma mietx bil-Coronavirus. Segwi l-intervista mal-Professur Gauci hawn taħt:  "
2020-03-20,ARA: L-Ajruport Internazzjonali ta’ Malta baħħ mil-lejla,https://www.tvm.com.mt/mt/news/ara-l-ajruport-internazzjonali-ta-malta-bahh-mil-lejla/,"Atmosfera surreali fl-Ajruport Internazzjonali ta’ Malta, hekk kif dan jinsab kważi vojt – ftit tas-siegħat biss qabel jieqfu t-titjiriet kummerċjali. Il-Ġimgħa filgħaxija, f’nofs il-lejl neqsin minuta, se jitwaqqfu t-titjiriet kollha lejn pajjiżna. Biex b’hekk l-ebda Malti ma jista’ jħalli l-pajjiż. Se jiġu skedati xi titjiriet apposta għal barranin li jinsabu f’pajjiżna. Ara d-dettalji kollha u l-atmosfera fl-ajruport f’dan il-filmat."
2020-03-20,Iktar minn 400 spezzjoni fl-aħħar 24 siegħa,https://www.tvm.com.mt/mt/news/iktar-minn-400-spezzjoni-fl-ahhar-24-siegha/,"Fl-aħħar 24 siegħa saru total ta’ 378 spezzjoni f’Malta u 34 spezzjoni f’Għawdex. Waqt dawn l-ispezzjonijiet nstabu 8 persuni jiksru l-liġi u ġew immultati €3,000 kull wieħed. Għaldaqstant, in-numru ta’ multi li nħarġu mill-awtoritajiet issa tela’ għal 19. Fi stqarrija tal-Gvern, għal darb’oħra appell biex kulhadd jibqa’ dejjem responsabbli u jikkopera mad-direttivi li qed jingħataw mill-awtoritajiet."
2020-03-20,"Aktar minn 11,000 persuna mietu s’issa mill-COVID-19",https://www.tvm.com.mt/mt/news/aktar-minn-11000-persuna-mietu-sissa-mill-covid-19/,"F’ħarsa madwar id-dinja, il-mejta minħabba l-Covid-19 telgħu għal aktar minn 11,100 persuna, bi Spanja ssir ir-raba’ pajjiż b’aktar minn elf vittma wara ċ-Ċina, l-Italja u l-Iran. Mill-mitejn u sittin elf li ġew infettati, aktar minn disgħin elf hu rappurtat li fiequ. Il-virus qed ikompli jitfa’ pressjoni kbira fuq l-Ewropa kollha iżda l-imxija issa qed tkompli tinfirex sew fl-Afrika, fl-Amerika u fl-Amerika t’Isfel. Fl-istess waqt, in-Nazzjonijiet Magħquda qed tistma li jekk il-pandemija se tippersisti, aktar minn għoxrin miljun post tax-xogħol jistgħu jintilfu madwar id-dinja. Fi Spanja, is-sitwazzjoni tant qed issir kritika u titfa’ pressjoni fuq is-sistema tas-saħħa li lukanda ta’ ħames stilel fil-periferija ta’ Madrid qed tinbidel fi sptar għall-pazjenti infettati bil-virus li mhumiex daqstant gravi. Dan biex ikun hemm aktar spazju fl-isptarijiet pubbliċi li qed jitrattaw każijiet aktar gravi. Fi Spanja, il-mejta żdiedu b’aktar minn mitejn u qabżu l-elf persuna. Fl-Ewropa l-uniku pajjiż agħar minn Spanja huwa l-Italja fejn is-sitwazzjoni tant qed toħloq emerġenza li mill-ġimgħa d-dieħla l-vapur tal-passiġġieri ‘Splendid’ fil-port ta’ Genova se jinbidel fi sptar għall-persuni infettati bil-Covid-19. Fil-Ġermanja, il-każijiet żdiedu għal 16,000 u wara l-istat tal-Bavarja, aktar stati ħabbru li min-nofsillejl li ġej, ir-residenti ma jistgħux joħorġu mid-dar jekk mhux għal raġunijijet validi. L-Awstrija wkoll qed iżżid ir-restrizzjonijiet sat-13 ta’ April u multi sa €3,600 għal min jikser ir-regoli fosthom sidien ta’ bars u ristoranti li jippruvaw jiftħu l-bibien tagħhom għall-klijenti. Fir-Renju Unit, qed jiżdied il-paniku fost ix-xerejja fost stennija kbira li l-Gvern se jżied ir-restrizzjonijiet u jieħu aktar miżuri ta’ kontinġenza. Il-Prim Ministru Boris Johnson qal li hu fiduċjuż li l-virus jista’ jkun megħlub f’temp ta’ tliet xhur oħra.”I do think, looking at it all, that we can turn the tide within the next 12 weeks, and I’m absolutely confident that we can send coronavirus packing in this country, but only if we take the steps” Fil-Lvant Nofsani, il-moskej inżammu magħluqa, bil-Musulmani jinġabru barra għat-talb tal-Ġimgħa. Fuq in-naħa l-oħra tad-dinja, l-Istati Uniti u l-Messiku qablu li bil-għan li jrażżnu t-tixrid tal-virus, jimponu restrizzjonijiet għall-ivvjaġġar bejn iż-żewġ pajjiżi. Mike Pompeo, Segretarju tal-Istat Amerikan qal “United States and Mexico have agreed to restrict non-essential travel between our shared border”. Fl-istess waqt, madwar 40 miljun resident f’Kalifornja ġew ordnati ma joħorgux minn djarhom filwaqt li fi New York, f’miżura bla preċedent, l-istabbilimenti kollha mhux essenzjali jridu jibqgħu magħluqa. L-Arġentina sar l-ewwel pajjiz fl-Amerka t’Isfel li impona lockdown nazzjonali, bil-Kapitali Buenos Aires baħħ min-nies u l-karozzi. Sa issa fl-Arġentina ġew rappurtati 128 każ u tliet imwiet. U waqt li miljuni madwar id-dinja qed isegwu l-istruzzjonijiet tal-esperti tas-saħħa biex jaħslu u jiddiżinfettaw idejhom, ir-refuġjati Sirjani fil-Libanu m’għandhomx sapun jew sanitizers biex jipproteġu lilhom infushom mill-coronavirus."
2020-03-20,Ara kif se jkunu qed jaħdmu l-pompi tal-petrol minħabba l-Coronavirus,https://www.tvm.com.mt/mt/news/ara-kif-se-jkunu-qed-jahdmu-l-pompi-tal-petrol-minhabba-l-coronavirus/,"Riżultat tal-kriżi li nħolqot bl-imxija tal-Covid-19 u minħabba raġunijiet ta’ sigurtà, il-Kumitat tal-Pompi tal-Petrol fi ħdan il-Malta Chamber of SMEs qed jgħarraf lill-pubbliku li wara ftehim mal-Enemed mit-Tnejn 23 ta’ Marzu ‘l quddiem, il-pompi kollha f’Malta u Għawdex se joperaw bl-attendant sas-2pm. Filwaqt li mis-2pm ‘il quddiem il-pompi se jibqgħu jaħdmu bis-sistema ta’ self-service bl-OPT biex b’hekk is-servizz jkun jista’ jibqa’ jingħata 24 siegħa kuljum. Dan se jibqa’ fis-seħħ sakemm jinħareġ komunikat ieħor."
2020-03-20,"20,000 student jikkanċellaw il-pjanijiet biex jiġu Malta jistudjaw l-Ingliż",https://www.tvm.com.mt/mt/news/20000-student-jikkancellaw-il-pjanijiet-biex-jigu-malta-jistudjaw-l-ingliz/,"Il-Federazzjoni tal-Iskejjel li Jgħallmu l-Ingliż lil studenti barranin, il-Feltom, qalet li sas-16 ta’ Marzu l-iskejjel diġà kellhom 20,000 student li kkanċellaw. Iddeskriviet is-sitwazzjoni inkluż il-waqfien tat-titjiriet bħala maltempata perfetta għal din l-industrija tant li uħud bdew jgħalqu u jkeċċu l-impjegati. Żiedet tgħid li huwa stmat li t-telf għal industrija se jilħaq ftit inqas minn €9 miljun. Il-federezzjoni qalet li l-pakkett finanzjarju li tħabbar mill-Gvern mhux biżżejjed biex jitħarsu l-impjiegi fis-settur."
2020-03-20,‘Il-pakkett finanzjarju ppreżentat mill-Gvern irid jiġi diskuss fil-Parlament’ – Adrian Delia,https://www.tvm.com.mt/mt/news/il-pakkett-finanzjarju-pprezentat-mill-gvern-irid-jigi-diskuss-fil-parlament-adrian-delia/,"F’laqgħa mal-imsieħba soċjali l-Kap tal-Oppożizzjoni Adrian Delia qal li l-pakkett ippreżentat mill-Gvern jumejn ilu jrid jiġi preżentat fil-Parlament u diskuss biex jitjieb fejn hemm bżonn. Dr Delia qal li l-Oppożizzjoni qed toffri lill-Gvern li d-diskussjoni ta’ dan il-pakkett issir b’mod imħaffa b’seduti straordinarji anke jekk hemm bżonn wara l-ħinijiet normali. Qal iżda li s’issa l-Oppożizzjoni għadha ma semgħet xejn dwar l-abozz inizjali li l-Gvern irid iressaq fil-Parlament biex jiġi diskuss dal-pakkett. Dr Delia qal li dan huwa żmien għad-deċiżjonijiet u jekk dawn ma jitteħdux il-pajjiz se jsofri konsegwenzi li jkun diffiċli jiġu megħluba. Iktar qabel f’konferenza tal-aħbarijiet, il-Viċi Kap tal-Partit Nazzjonalista, David Agius, qal li l-pakkett finanzajrju li ħabbar il-Gvern ma jindirizzax bis-serjetà l-biża li għandhom in-nies b’rabta mat-telf tal-impjiegi u l-fallimenti tan-negozji. Huwa qal li l-Partit Nazzjonalista qed jipproponi lill-Gvern li bil-prezzijiet internazzjonali taż-żejt u l-gass raħsu, mingħajr dewmien il-Gvern għandu iraħħas b’mod sostanzjali l-kontijiet tad-dawl u l-ilma għall-familji u n-negozji."
2020-03-20,Appell biex nieħdu ħsieb xulxin anki minħabba li tista’ tiżdied l-inċidenza tal-vjolenza domestika,https://www.tvm.com.mt/mt/news/appell-biex-niehdu-hsieb-xulxin-anki-minhabba-li-tista-tizdied-l-incidenza-tal-vjolenza-domestika/,"Il-Kummissjoni dwar il-Vjolenza  Abbażi ta’ Ġeneru u l-Vjolenza Domestika tixtieq tiġbed l-attenzjoni tal-pubbliku rigward il-bżonn li nieħdu ħsieb xulxin f’dan iż-żmien ta’ sfida li għaddejjin minnu. Fi stqarrija qalet li dan ifisser li nieħdu ħsieb tagħna nfusna u ta’ dawk qrib tagħna fuq livell kemm fiżiku kif ukoll mentali, billi nirrispettaw il-bżonnijiet ta’ kulħadd u billi nsegwu l-istruzzjonijiet tal-awtoritajiet sabiex jinżammu l-kalma u l-ordni. Qalet li aħna lkoll nerfgħu responsabbiltà tal-benesseri u s-sigurtà ta’ xulxin, u tal-eżempju li nagħtu lil uliedna, meta issa qed inqattgħu ferm aktar ħin ġewwa darna. Niftakru li  lkoll kemm aħna għandna s-sehem tagħna x’nagħtu. Dan jinkludi li nirrappurtaw immedjatament jekk naħsbu li xi ħadd huwa f’xi forma ta’ periklu, bħalma huma vittmi ta’ vjolenza domestika. F’dawn iż-żminijiet ta’ isolazzjoni  sabiex nipproteġu lilna nfusna mill-pandemija tal- Covid-19,  tista’ tiżdied l-inċidenza tal-abbuż u tal-vjolenza bejn membri ta’ familji. Ċemplu 179 jew 112 biex tirrappurtaw u/jew titolbu għajnuna jew parir. Tistgħu tniżżlu l-applikazzjoni għall-mobile 112 billi żżuru dan is-sit elettroniku: https://homeaffairs.gov.mt/en/MHAS-Information/112mt/Pages/112mt.aspx Tistgħu iċċemplu dawn in-numri li ġejjin għal għajnuna professjonali f’każi ta’ vjolenza domestika: Victim Support Malta:                                                21228333 Social Work Unit Gozo:                                             21556630 Dar Emmaus:                                                              21552390 Mental Health Malta:                                                  23304313 Dar Merħba Bik:                                                         21440035 SOAR Support Group:                                               21808981 Rainbow Support Service (LGBTIQ):                        21430009 Fondazzjoni Dar il-Hena:                                           27888211 Programm Sebħ – Dar Qalb ta’ Ġesu:                        21482504 Women’s Rights Foundation:                                     79708615"
2020-03-20,Childcare għat-tfal tal-ħaddiema li jaħdmu fil-kura għall-anzjani u fil-korpi dixxiplinati,https://www.tvm.com.mt/mt/news/childcare-ghat-tfal-tal-haddiema-li-jahdmu-fil-kura-ghall-anzjani-u-fil-korpi-dixxiplinati/,"Il-Ministru għall-Edukazzjoni, Owen Bonnici qal li s-servizz ta’ childcare b’xejn li qed jiġi offrut mill-Iskola Primarja ta’ San Ġwann għat-tfal tal-professjonisti fil-qasam tas-saħħa qed jiġi estiż għat-tfal tal-professjonisti tal-qasam tal-kura għall-anzjani u għat-tfal tal-persuni li jaħdmu fil-korpi dixxiplinati. Ara wkoll: Childcare għat-tfal tal-ħaddiema li jaħdmu fil-qasam tas-saħħa "
2020-03-20,Jekk hemm bżonn li toqgħod fil-kju tbiegħed!,https://www.tvm.com.mt/mt/news/jekk-hemm-bzonn-li-toqghod-fil-kju-tbieghed/,"Għadd ta’ ritratti li qegħdin jiċċirkolaw fuq il-midja soċjali, juru persuni jistennew fi kju biex jidħlu f’xi bank, ħanut, jew spiżerija. Tajjeb li wieħed jiftakar li jekk tkun qed tistenna fi kju, għandek iżżomm talinqas metru mill-persuna ta’ quddiemek, u metru minn ta’ warajk."
2020-03-20,Il-UĦM tappella lill-Gvern biex jikkontrolla l-prezzijiet tal-affarijiet essenzjali,https://www.tvm.com.mt/mt/news/il-uhm-tappella-lill-gvern-biex-jikkontrolla-l-prezzijiet-tal-affarijiet-essenzjali/,"Il-UĦM Voice of the Workers fi stqarrija ilmentat li deċiżjonijiet dwar il-miżuri finanzjarji kellhom jitħabbru fuq il-mejda tal-Kunsill għall-Iżviluppi Ekonomiċi u Soċjali u mhux f’konferenza tal-aħbarijiet. Qalet li dan huwa mument li fih id-djalogu soċjali jrid jitħaddem fil-prattika biex jittieħdu miżuri ħalli kemm jista’ jkun ma jintilfux l-impjiegi. Żiedet tgħid li bil-miżuri li saru hemm iżjed mistoqsijiet milli tweġibiet. Il-Kap Eżekuttiv tal-UĦM Josef Vella appella lill-Gvern biex jikkontrolla l-prezzijiet tal-affarijiet essenzjali, bħall-ikel, il-mediċini u prodotti tal-iġjene li qal li wasal f’sitwazzjoni li biex tixtrihom trid tbigħ id-deheb."
2020-03-20,ARA: L-awtoritajiet tas-saħħa b’appell għall-pubbliku,https://www.tvm.com.mt/mt/news/ara-l-awtoritajiet-tas-sahha-bappell-ghall-pubbliku/,"Is-Superintendent tas-Saħħa Charmaine Gauci appellat biex in-nies jisimgħu mill-appelli tal-awtoritajie tas-saħħa. Waqt il-konferenza ta’ dalgħodu, li fiha tħabbru 11-il każ ġdid, Prof Gauci qalet li “għandna sitwazzjoni fejn rajna li kien hemm nies li xorta baqgħu joħorġu, imorru postijiet fejn ikun hemm ħafna nies ħdejn xulxin”. Qalet li “irridu nifhmu li r-responsabilità hija ta’ kull individwu li ma mmorrux postijiet fejn ser inkunu ma’ xulxun għax issa nafu li għandna trasmissjoni lokali. Hemmhekk tista’ tiltaqa’ ma’ persuna li għandu bidu ta’ sintomi jew inkella sintomi oħrajn u allura huwa faċli li jista’ jeħodha minn persuna għall-oħra.” Prof Gauci qalet li b’hekk “tkun qed tpoġġi lilek innifsek f’riskju, tpoġġi persuni oħrajn tal-familja tiegħek f’riskju u tkun qiegħed ukoll tpoġġi lin-nazzjon kollu f’riskju għax tkun dak il-persuna li tkun qed tagħmel trasmissjoni minn persuna għall-oħra.” Ara wkoll: 11-il każ ġdid ta’ COVID-19 f’pajjiżna – l-ewwel każ minn Għawdex Professjonisti tas-saħħa jikkundannaw lil dawk li ħarġu minn darhom lbieraħ "
2020-03-20,11-il każ ġdid ta’ COVID-19 f’pajjiżna – l-ewwel każ minn Għawdex,https://www.tvm.com.mt/mt/news/11-il-kaz-gdid-ta-covid-19-fpajjizna-l-ewwel-kaz-minn-ghawdex/,"Malti ta’ 61 sena żviluppa kumplikazzjonijiet ta’ saħħa bi pnewmonja fil-pulmun tiegħu fl-aktar każ serju s’issa ta’ pazjenti bil-coronavirus. “Meta għamilnielu t-testijiet ħareġ li għandu pneumonia bilaterali – jiġifieri l-pulmuni t-tnejn huma affettwati b’infezzjoni qawwija li din tirriżulta li hija kumplikazzjoni minn dan il-virus – u allura huwa l-ewwel każ li għandna l-kumplikazzjonijiet. Il-qagħda tiegħu mhix kritika jiġifieri m’għandux bżonn jiddaħħal l-ITU iżda qed insegwuh għax hemm kumplikazzjonijiet li jistgħu jwassluh għal kumplikazzjonijiet oħra.” Is-Supretednent tas-Saħħa Pubblika, il-Professur Charmaine Gauci, qalet li dan kien wieħed mill-11-il persuna li ġie konfermat li għandu l-virus Covid-19, wara li ħass s-sintomi b’deni, sogħla u qtugħ ta’ nifs. Qalet li anke s-sieħba tiegħu ta’ 45 sena ħadet il-virus. Spjegat li l-koppja taħdem flimkien u setgħu kienu esposti għal kollega li kienet imsiefra. Fl-aħħar aġġornament, il-Professur Gauci qalet li rriżulta wkoll l-ewwel każ f’Għawdex ta’ raġel ta’ 69 sena. Qalet li ma kienx imsiefer u mill-istħarriġ li sar irriżulta li fl-10 ta’ Marzu, huwa kien f’laqgħa ma’ ħafna persuni u seta’ infetta ruħu hemmhekk. Qal li dan il-każ juri l-ħtiega li jiġu evitati l-attivitajiet fejn ikun hemm ħafna nies. “Nappella għal kawtela għal kulħadd speċjalment anke għall-anzjani fejn nafu li anzjani ta’ ‘l fuq minn 80 sena għandhom ċans ta’ 25 fil-mija jkun hemm kumpluikazzjonijiet li jistgħu jwasslu anke għall-imwiet. Allura appell għar-responsabilità … ma nistgħux inkunu complacent.” Dwar il-każi l-oħra, il-Prof. Gauci qalet li omm ta’ 30 sena li binha kien irriżulta fil-pożittiv, żviluppat is-sintomi u anke hi nstab li għandha il-covid 19. Każi oħra huma ta’ Malti ta’ 63 sena li kien l-Italja u Malti ta’ 45 sena li wasal mit-Turkija. Irriżultat ukoll fil-pożittiv Maltija ta’ 49 sena li tahdem fis-settur tas-saħħa li ma kinitx imsiefra u ma kellhiex kuntatt ma’ pazjenti. Ħaddiema oħra fis-settur privat tas-saħħa ta’ 36 sena ġiet infettata wara li aktarx kienet f’kuntatt ma’ ħaddiem ieħor li għandu l-COVID-19. Indjan ta’ 31 sena u Spanjol ta’ 54 sena li jaħdmu Malta wkoll irriżultaw fil-pożittiv. Il-Professur Gauci qalet li żdiedu t-testijiet biex kemm jista’ jkun titrażżan it-trasmissjoni lokali. “Aħna qed inftixxu iktar dik it-trażmissjoni lokali. S’issa għamilna total ta’ 2,236 swabs li minnhom dawn 1,389 kienu fuq nies li kienu sintomatiċi u għamilna 847 swabs ta’ nies li daħlu Mater Dei.” Il-Professur Gauci qalet li m’hemmx indikazzjoni li kien hemm trasmissjoni tal-virus mill-arja, iżda l-virus jittieħed fost oħrajn minn persuna għall-oħra. F’dan il-kuntest uriet id-dizzapunt li fil-festa pubblika tal-bieraħ ħafna injoraw il-parir tal-awtoritajiet tas-saħħa.”Irridu nifhmu li r-responsabilita’ hija ta’ kull individwu li ma mmorrux postijiet fejn ser ikunu ma’ xulxun għax issa nafu li għandna trażmissjoni lokali. Hemmhekk tista’ tilaqa’ ma’ persuna li għandu bidu ta’ sintomi jew inkella sintomi oħrajn u allura huwa faċli li jista’ jeħodha minn persuna għall-oħra. Tkun qed tpoġġi lilek innifsek f’riskju, tpoġġi persuni oħrajn tal-familja tiegħek f’riskju u tkun qiegħed ukoll tpoġġi lin-nazzjon kollu f’riskju għax tkun dak il-persuna li tkun qed tagħmel trażmissjoni minn persuna għall-oħra.” Dwar il-fatt li s’issa kienu kkonfermati żewġ każi biss ta’ fejqan mill-64 persuna li ġew konfermati bil-virus, is-Supretendent tas-Saħħa Pubblika qalet li t-testijiet fuq il-pazjenti isiru ta’ 14-il jum u jkunu dikjarati mfejqa wara żewġ testijiet fin-negattiv li isiru b’differenza ta’ 24 siegħa bejniethom."
2020-03-20,Il-Ministru Carmelo Abela jwissi kontra d-distanza soċjali fl-Ewropa li tissarraf f’iżolazzjoni tal-anzjani,https://www.tvm.com.mt/mt/news/il-ministru-carmelo-abela-jwissi-kontra-d-distanza-socjali-fl-ewropa-li-tissarraf-fizolazzjoni-tal-anzjani/,"Il-Ministru fl-Uffiċċju tal-Prim Ministru, Carmelo Abela wissa kontra d-distanza soċjali fl-Ewropa li tissarraf f’iżolazzjoni tal-anzjani. Huwa qal dan waqt li kien qed jieħu sehem f’konferenza diġitali informali ta’ livell għoli tal-Ministri għall-Impjiegi u l-Affarijiet Soċjali tal-Unjoni Ewropea sabiex jiddiskutu l-implikazzjonijiet tal-Coronavirus, fuq is-sistemi tal-impjieg u l-politika soċjali tal-Unjoni Ewropea. Il-laqgħa kienet organizzata mill-Presidenza Kroata tal-Kunsill tal-Unjoni Ewropea u matulha ġie diskuss l-isfidi u l-esperjenzi li qed jiffaċċjaw il-pajjiżi rispettivi tagħhom, b’mod partikolari l-ħtieġa li jgħinu lill-aktar vulnerabbli fis-soċjetà. Mill-Berġa ta’ Kastilja fil-Belt Valletta, il-Ministru Carmelo Abela ta rendikont tal-azzjonijiet u l-miżuri li qed jieħu l-Gvern Malti fost setturi differenti biex jillimitaw it-tixrid u jipprevjenu l-imxija ta’ COVID-19. Huwa nnota kif il-kejl soċjali u ekonomiku ta’ Malta huma konformi ma’ dawk ta’ Stati Membri oħra tal-UE, u f’xi każijiet saħansitra aktar avvanzati. Meta tkellem dwar il-protezzjoni ta’ dawk ikkunsidrati li huma l-aktar vulnerabbli għall-virus, huwa qal li Malta qed tinkoraġġixxi l-anzjani b’mod kostanti biex jibqgħu sikuri fi djarhom. Spjega li l-awtoritajiet ipprovdew linja ta’ għajnuna għal dawk li m’għandhom l-ebda appoġġ, u żguraw lid-djar ta’ kura kollha għal persuni anzjani jkollhom pjanijiet ta’ kontinġenza fis-seħħ u lit-timijiet jgħinu lir-residenti jikkomunikaw mal-għeżież tagħhom permezz ta’ telefonati, midja soċjali jew forom oħra ta’ komunikazzjoni. Saħaq li “irridu niżguraw li, waqt li nipprattikaw id-distanza soċjali, l-anzjani ma jkunux iżolati mis-soċjetà.” B’referenza għall-impjiegi, il-Ministru Abela qal li minħabba li kemm dawk li jħaddmu kif ukoll l-impjegati se jkollhom impatt, il-Gvern nhar l-Erbgħa ħabbar pakkett ta’ għajnuna finanzjarja ta’ €1.81 biljun biex jgħin lis-settur tan-negozju u jħares l-ekonomija nazzjonali. Huwa għamel referenza għall-importanza li l-gvernijiet jipprovdu għajnuna lill-kumpaniji li jippromwovu t-telework. Huwa qal li miżuri oħra jinkludu dawk li jgħinu l-likwidità tan-negozji. Qal li, f’Malta, kemm fis-servizz pubbliku kif ukoll fis-settur privat, l-impjegati qed jiġu mħeġġa jagħmlu użu mit-telework. Il-Ministru Abela spjega li mit-12 ta’ Marzu, il-kwarantina volontarja inbidlet f’waħda obbligatorja għall-persuni kollha li jiġu minn barra u li l-Gvern qed jagħti lil min iħaddem għajnuna ta’ €350 għal kull impjegat biex jikkumpensahom għal dan il-leave speċjali. Fil-każ ta’ negozji li jkollhom l-operazzjonijiet tagħhom sospiżi, il-Gvern qed joffri tnaqqis ta’ 2 ijiem imħallsa minn 5 ijiem ta’ xogħol. Intant il-Kummissjoni tal-UE assigurat li, permezz tad-DĠ Impjiegi, Affarijiet Soċjali u Inklużjoni tagħha, hija lesta biex tassisti lill-Istati Membri fejn meħtieġ. Il-ministri tal-UE ingħaqdu fil-pożizzjoni tagħhom favur l-appoġġ kollu meħtieġ li qed jiġi offrut lill-professjonisti tal-kura tas-saħħa madwar il-blokk. F’dan ir-rigward, il-Ministru Carmelo Abela rrefera għall-introduzzjoni ta’ faċilitajiet ta’ kura tat-tfal f’Malta għal tfal taħt it-12-il sena għall-ħaddiema tal-kura tas-saħħa kollha, waqt li semma kif Malta qed tippjana total ta’ 680 sodod ġodda fl-isptar biex tipprepara għall-agħar xenarju fil-konfront ta’ COVID-19. Il-Ministri kkonkludew il-laqgħa tagħhom fuq nota realistika iżda kunfidenti, konvinti li jekk il-pajjiżi tal-UE jaħdmu flimkien, jistgħu jegħlbu din il-pandemija."
2020-03-20,F’nofsinhar: is-Supretendent għas-Saħħa tindirizza konferenza stampa dwar il-Covid-19,https://www.tvm.com.mt/mt/news/fnofsinhar-is-supretendent-ghas-sahha-tindirizza-konferenza-stampa-dwar-il-covid-19-2/,"F’12:00, is-Supretendent għas-Saħħa Prof. Charmaine Gauci mistennija tindirizza konferenza tal-aħbarijiet dwar l-aħħar żviluppi fl-imxija tal-COVID-19 f’Malta. Il-konferenza tal-aħbarijiet se tixxandar dirett fuq TVM, Radju Malta, tvm.com.mt u l-paġna Facebook ta’ TVM."
2020-03-20,Professjonisti tas-saħħa jikkundannaw lil dawk li ħarġu minn darhom lbieraħ,https://www.tvm.com.mt/mt/news/professjonisti-tas-sahha-jikkundannaw-lil-dawk-li-hargu-minn-darhom-lbierah/,"F’post fuq il-midja soċjali l-Kamra tal-Ispiżjara kkundannat lil dawk kollha li lbieraħ fil-Festa ta’ San Ġużepp ħarġu minn djarhom u marru f’postijiet pubbliċi. Fost oħrajn huma rreferew għall-għexieren ta’ persuni li deheru l-Ġnejna, u oħrajn miġbura bil-muturi fi Triq il-Kosta. Qalu li l-ispiżjara, flimkien mal-professjonisti tas-saħħa bħalissa qed jagħmlu l-almu tagħhom biex ikomplu jservu l-komunità f’dan iż-żmien diffiċili, biex imbagħad dan jiġi ipperikolat mill-aġir ta’ dawk li jiddeċiedu li joħorġu. Ma kienux biss il-kamra tal-Ispiżjara, hekk kif magħhom ingħaqdu għadd ta’ tobba u infirmiera, li wkoll ikkundannaw dan l-aġir. Fl-aħħar nett huma appellaw biex kemm jista’ jkun, kulħadd jibqa’ d-dar."
2020-03-20,Ara: It-tilqima kontra l-Covid-19 instabet iżda jaf tkun għandna madwar sena oħra,https://www.tvm.com.mt/mt/news/ara-it-tilqima-kontra-l-covid-19-instabet-izda-jaf-tkun-ghandna-madwar-sena-ohra/,"Il-Coronavirus, jew l-hekk imsejjaħ Covid-19, m’ilux daqstant magħna, u għaldaqstant minħabba li għadu virus pjuttost frisk bosta qed jgħidu tagħhom, bi kliem dak li jkun spiss ikun imsejjes fuq għadd ta’ ħsibijiet jew xnigħat aktar milli fuq dak li sa issa nstab b’mod konkret mix-xjentisti. F’dan l-isfond, aktarx li bosta qed jistaqsu jekk instabx vaċċin kontra l-Covid-19. Waqt ‘TVAM’, iċ-Chairman tad-Dipartiment tal-Patoloġija, Dr Christopher Barbara, qal li t-tilqima kontra l-Coronavirus diġà nstabet. Madanakollu, Dr Barbara spjega li għalissa l-vaċċin ma jistax jintuża fuq il-bniedem, hekk kif għad irid isiru għadd ta’ testijiet, magħrufa bħala clinical trials. Liema testijiet, diġà bdew isiru. Dr Barbara fisser li dan l-ittestjar jieħu madwar sena, jew saħansitra tmintax-il xahar. Iċ-Chairman spjega, li Malta diġà ffirmat il-protocol mal-Unjoni Ewropea, bil-għan li nkunu minn tal-ewwel li nixtru t-tilqima u nibdew nużawha minnufih malli tkun disponibbli."
2020-03-20,Kemm idum il-Coronavirus fuq l-oġġetti ta’ madwarna?,https://www.tvm.com.mt/mt/news/kemm-idum-il-coronavirus-fuq-l-oggetti-ta-madwarna/,"Waqt li t-tfaqqiegħa tal-Coronavirus madwarna tinsab fl-aqwa tagħha, b’bosta miżuri jiddaħħlu fis-seħħ biex iwaqqfu l-imxija tiegħu, bosta aġenziji tas-saħħa qed jinfuraw lill-pubbliku li dan il-virus ma jinxteridx biss minn persuna għall-oħra. Kif jidher fl-istampa t’hawn taħt, il-virus jgħix fuq diversi oġġetti – bħall-plastik, il-ħġieġ, il-karti, fost oħrajn. B’hekk huwa imporanti li meta persuna tmiss xi ħaġa b’idha, ma tmissx ħalqha, imneħirha, jew għajnejha. Dan waqt li taħsel idha ta’ spiss. "
2020-03-20,4 persuni bil-Coronavirus fuq cruiseliner li ttrakka fl-Awstralja,https://www.tvm.com.mt/mt/news/4-persuni-bil-coronavirus-fuq-cruiseliner-li-ttrakka-fl-awstralja/,"Erba’ persuni, tliet passiġġieri u membru tal-ekwipaġġ, abord il-cruiseliner Ruby Princess li ttrakka fil-port ta’ Sydney l-Awstralja ttestjaw pożittiv għal coronavirus. L-awtoritajiet Awstraljani wissew b’mod urġenti lill-kumplament tal-passiġġieri, mal-2,700 persuna biex jagħmlu perjodu ta’ iżolament. Il-Prim Ministru Awstraljan Scott Morrison ppospona wkoll il-budget għal Ottubru hekk kif qal li hemm instabbiltà ekonomika, u ħabbar miżuri iżjed stretti fostjom distanza ta’ mill-inqas 4 metru kwadru u testijiet fuq dawk kollha li jaħdmu f’impjiegi relatati mal-kura u s-saħħa."
2020-03-20,Il-Kummissjoni Ewropea b’għajnuna lill-pajjiżi membri minħabba COVID-19,https://www.tvm.com.mt/mt/news/il-kummissjoni-ewropea-bghajnuna-lill-pajjizi-membri-minhabba-covid-19/,"Il-Kummissjoni Ewropea se tħalli lil Malta u l-istati membri kollha biex f’dan iż-żmien diffiċli jkollhom aktar flessibiltà fir-rigward tar-regoli relatati mal-għajnuna mill-istat li l-Unjoni Ewropea kienet tkun stretta ħafna fuqhom.  Fost l-oħrajn il-Gvernijiet se jitħallew joħolqu skemi ta’ għajnuna biex jipprovdu sa €800,000 lill-kumpaniji li jkollhom bżonn likwidità urġenti u self b’rati ta’ interess vantaġġjużi lill-kumpaniji f’diffikultà. L-Unjoni Ewropea konxja li Covid-19 u l-miżuri ta’ prekawzjoni li qed jittieħdu mill-awtoritajiet biex il-virus jitrażżan qed ikollhom impatt ekonomiku negattiv ħafna fuq l-ekonomiji, in-negozji u l-ħaddiema illaxkat r-regoli taghha dwar l-istate aid. Il-Viċi President tal-Kummissjoni Ewropea, Margrethe Vestager ħabbret li b’mod immedjat qed tadotta qafas regolatorju temporanju dwar ir-regoli tal-għajnuna mill-istat biex il-Gvernijiet ikunu jistgħu jużaw fondi pubbliċi biex jgħinu lill-kumpaniji f’diffikultà. Dal-qafas jipprvodi ghal ħames miżuri fosthom tlieta fil-forma ta’ għajnuna diretta, self jew garanziji mill-istat. “First they can give direct grants of up to €800,000 to companies; second they can provide state guarantees for loans taken by companies from banks; third they can grant loans with favourable interest rates to companies” Iż-żewġ miżuri l-oħra jaħsbu għal salvagwardji lill-banek li jipprovdu għajnuna biex jgħinu lin-negozji żgħar u medji. Il-qafas jagħmilha ċara li din it-tip ta’ għajnuna se tiġi kkunsidrata bħala għajnuna lill-konsumaturi tal-banek u mhux lill-banek infushom waqt li tinkludi linji gwida ċari sabiex ma jkunx hemm kompetizzjoni inġusta bejn il-banek. Bil-ħames miżura, il-Kummissjoni Ewropea se tippermetti lill-istati membri biex jekk ikollhom bżonn, jipprovdu assigurazzjoni fuq il-kreditu ta’ kumpaniji li jesportaw. Dan il-qafas temporanju se jibqa’ fis-seħħ sa tmiem din is-sena."
2020-03-20,"F’Kalifornja, il-Gvernatur jordna lir-residenti jibqgħu f’darhom",https://www.tvm.com.mt/mt/news/fkalifornja-il-gvernatur-jordna-lir-residenti-jibqghu-fdarhom/,"Il-gvernatur ta’ Kalifornja ordna lir-residenti biex joqogħdu d-dar hekk kif l-awtoritajiet qed jippruvaw jikkontrollaw l-imxija tal-coronavirus fl-iżjed stat ppopolat fl-Istati Uniti. Gavin Newsom qal li r-residenti ta’ Kalifornja għandhom iħallu biss id-dar tagħhom meta huwa neċessarju. Skont l-estimi li kkwota waqt konferenza tal-aħbarijiet iżjed min-nofs l-erbgħin miljun resident fl-istat ta’ California se jkunu infettati bil-virus fix-xahrejn li ġejjin. Fl-Istati Uniti biss, il-Covid19 sa issa kkawża mitejn u ħames fatalità u infetta iżjed minn erbatax-il elf persuna. Globalment kważi mitejn u ħamsin elf pazjent sa issa ttestjaw pożittiv għall-coronavirus u iżjed minn għaxart elef ruħ tilfu ħajjithom kaġun tal-virus li jattakka lis-sistema respiratorja."
2020-03-19,Anzjani qed jiġu megħjuna biex jitkellmu mal-qraba fuq Skype,https://www.tvm.com.mt/mt/news/anzjani-qed-jigu-mejghuna-biex-jitkellmu-mal-qraba-taghhom-fuq-skype/,"Anzjani fir-residenza San Vincenz de Paule qed jiġu megħjuna biex iżommu kuntatt ma’ qraba tagħhom permezz tat-teknoloġija. Dan qalitu l-Kap Eżekuttiv tar-Residenza San Vincenz De Paule, it-Tabiba Josianne Cutajar, f’intervista waqt il-bulettin tal-aħbarijiet ta’ TVM. Hija spjegat għalfejn l-anzjani huma iktar vulnerabbli għall-Covid-19, minkejja l-mediċina moderna. Qalet li bl-istess mod kull sena, fi żmien l-influwenza, l-anzjani jkunu l-iktar li jimirdu. Kien għalhekk li fir-residenza San Vincenz de Paule ittieħdet id-deċiżjoni li jitnaqqas il-kuntatt mal-anzjani, u b’hekk twaqqfu l-viżitaturi. Biex l-anzjani ma jħossuhomx waħedhom, Dr Cutajar qalet li ġie mmobilizzat il-qasam tal-anzjanità attiva, fejn minbarra għadd ta’ attivitajiet għall-anzjani, qed isiru mal-50 intervent kuljum permezz ta’ Skype, fejn anzjani jiġu mejgħuna biex jitkellmu mal-qraba tagħhom."
2020-03-19,ARA: Jum San Ġużepp kif qatt ma rajtu,https://www.tvm.com.mt/mt/news/ara-jum-san-guzepp-kif-qatt-ma-rajtu/,"Proprjament illum; id-19 ta’ Marzu, festa ta’ San Ġużepp, hu jum ta’ btala pubblika. Camerapersons ta’ Television Malta daru dawra l-postijiet fejn soltu jkunu miżgħuda bin-nies. Bdew mir-Rabat fejn normalment kienu jinġabru l-folol biex jiċċelebraw il-festa. Il-filmati jitkellmu waħedhom…"
2020-03-19,Id-Deputat PM iċanfar ħaddiema tas-saħħa li fuq Facebook ftaħru li siefru,https://www.tvm.com.mt/mt/news/id-deputat-pm-icanfar-haddiema-tas-sahha-li-fuq-facebook-ftahru-li-siefru/,"Id-Deputat Prim Ministru u Ministru għas-Saħħa Chris Fearne ċanfar għadd żgħir ta’ ħaddiema fil-qasam tas-saħħa li ftaħru li siefru fi żmien meta s-safar ma kienx rakkomandat minħabba l-Coronavirus. Mistoqsi fuq il-programm Dissett dwar is-sens ta’ rabja fil-poplu li għal professjonisti li siefru f’dawn iż-żminijiet, id-Deputat Prim Ministru ċċara li ħadd ma siefer u kiser it-travel ban. “Iva kulħadd tad-demm u l-laħam kulħadd ikollu bżonn holiday anki t-tobba, anki n-nurses, anki l-ispeċjalisti jkollhom bżonn holiday u hawn min jagħmel żbalji wkoll. Naf li kien hemm min mar u nfetta ruħu u ġie lura lejn il-pajjiż. Nifhumha dik.” Żied iżda li min ftaħar b’dan is-safar kien “tkessah.” “Jiena li jdejjaqni, u li dejjaq ħafna nies hu, li kellna nies barra l-pajjiż, għenihom biex ġibnihom lura, imbagħad kien hemm naqra min tkessaħ u tella’ xi post fuq Facebook, kważi qishom jiftaħru biha din, qisha kienet xi avventura. Naħseb dik dejqet lil ħafna nies, dejqet lili personalment ħalli ma noqgħodx indur mal-lewża, u nispera li affarijiet bħal dawn ma jkunux repetuti.” Stqarr li f’dawn l-aħħar ġranet sabu koperazzjoni kbira mill-istaff mediku meta talbuhom biex ma jsifrux iżjed għalissa, ħalli jibqgħu Malta, jagħtu s-servizz tagħhom. “Nafu li dan huwa żmien diffiċli. Kif qed ngħid lit-tobba, lin-nurses, lill-istaff, qed nipproteġuhom anki qed noħolquhom kwartieri biex jekk ma jridux imorru lura d-dar ma jmorrux jieħdu xi mikrobu magħhom id-dar, għalkemm l-isptar huwa safe għax ikunu lebsin.” Huwa xejjen xnigħat li l-professjonisti m’għandhomx ilbies protettiv. “Għandna lbies protettiv għal kulħadd, ilbies protettiv kif suppost, skont ir-regoli Ewropej, skont id-WHO, u għandna għal xhur sħaħ, m’għandnix dik il-biża’ żgur.”"
2020-03-19,Fl-Istati Uniti: Rilaxxati għadd ta’ ħabsin biex jonqos it-tixrid tal-Covid-19,https://www.tvm.com.mt/mt/news/fl-istati-uniti-rilaxxati-ghadd-ta-habsin-biex-jonqos-it-tixrid-tal-covid-19/,"Bl-għan li titrażżan l-imxija tal-virus, l-awtoritajiet tal-ħabsijiet fl-Amerka qed jirrilaxxaw mijiet ta’ priġunieri fosthom dawk li kkommettew reati minuri u dawk meqjusa vulnerabbli. Il-ħabsin għandhom iktar ċans li jxerrdu l-virus għax fost oħrajn jaqsmu ċ-ċellel ma’ priġunieri oħrajn fejn jikber ir-riskju tat-tixrid tal-virus anke minħabba inċidenza aktar fin-nuqqas ta’ iġenje. Fl-Iran diġà ġew rilaxxati mal-85,000 persuna fosthom priġunieri politiċi biex titrażżan l-imxija tal-pandemija. Fost priġunieri magħrufa li qed jitolbu biex jiġu rilaxxati qabel il-waqt huma l-ex avukat ta’ Donald Trump, Michael Cohen, il-frodist Bernie Madoff u d-dealer tad-drogi Kolumbjan Gilberto Rodriguez-Orejuela."
2020-03-19,"L-imwiet fl-Italja jiżbqu liċ-Ċina – illum telgħu għal 3,405",https://www.tvm.com.mt/mt/news/l-imwiet-fl-italja-jizbqu-lic-cina-illum-telghu-ghal-3405/,"L-imxija tal-Coronavirus kompliet titfa’ lill-Italja għarkupptejha.  Fl-aħħar ħin, l-Italja kkonfermat li 427 persuna oħra mietu bil-Covid-19. B’hekk, s’issa mietu 3,405 persuni fl-Italja. Dan l-ammont jiżboq l-imwiet li seħħew fiċ-Ċina. L-Italja estendiet il-perjodu tal-kwarantina obbligatorja mal-pajjiż kollu. Franza tista’ timxi fuq il-passi tal-Italja biex tikkontrolla l-firxa tal-virus. Ir-Russja kkonfermat l-ewwel mewt bil-Coronavirus. Il-vittma, anzjana ta’ 79 sena, kellha z-zokkor u kienet tbati mill-mard tal-qalb. S’issa, ir-Russja identifikat 147 każ ta’ persuni bil-Coronavirus. Fil-Belġju mietu 7 persuni oħrajn filwaqt li fid-Danimarka telgħu għal sitta l-persuni mejta. Fi Spanja, 80 persuna mietu bil-Covid-19 fid-djar residenzjali. Fl-Afrika, l-ammont ta’ persuni infettati tela’ għal 640. Fir-Renju Unit, ir-rati tal-interess niżlu għal 0.1%. Dawn huma l-inqas rati ta’ interess fi 325 sena mindu twaqqaf il-Bank of England. Din il-mossa hi maħsuba biex tgħin lill-ekonomija tal-pajjiż fil-ġlieda kontra l-pandemija. Il-President Amerikan, Donald Trump, wiegħed li l-Istati Uniti se tirbaħ il-gwerra kontra l-Coronavirus. Fl-Istati Uniti hemm iktar minn 9,300 persuna bil-Covid-19 u s’issa, tilfu ħajjithom 150 persuna. Fuq ix-xaqliba l-oħra tad-dinja, il-Korea ta’ Isfel, iċ-Ċina u Singapore huma fost il-pajjiżi Asjatiċi li qed jiffaċċjaw it-tieni mewġa ta’ Coronavirus. Il-virus qed jiddaħħal minn persuni li ġejjin minn barra l-pajjiż. Mill-banda l-oħra, iċ-Ċina minn fejn feġġ il-virus, ma rrapportat l-ebda każ ġdid ta’ Coronavirus fil-pajjiż. Iċ-Ċina iżda rreġistrat 34 każ ġdid f’persuni li dan l-aħħar irritornaw lejn il-pajjiż. Singapore rreġistra 47 każ ġdid, bil-maġġoranza tagħhom kienu impurtati. L-Awstralja u New Zealand ħabbru li se jagħlqu l-fruntieri f’attentat biex irażżnu l-imxija tal-virus. L-aħħar ċifri juru li fid-dinja hawn iktar minn 220,000 persuna infettati bil-virus. S’issa, iktar minn 9,000 persuna tilfu ħajjithom bil-Covid-19."
2020-03-19,In-negozjatur għal Brexit jimrad bil-Coronavirus,https://www.tvm.com.mt/mt/news/in-negozjatur-ghal-brexit-jimrad-bil-coronavirus/,"In-Negozjatur Ewlieni tal-Unjoni Ewropea għall-Brexit, Michel Barnier, ittestja pożittiv għall-Coronavirus. F’filmat fuq Twitter, Barnier stqarr li qed iħossu tajjeb u se jibqa’ d-dar fi kwarantina. Hu kellu kelma kuraġġ għal min bħalu għandu l-virus u radd ħajr lill-professjonisti mediċi għall-ħidma tagħhom. Laqqat il-virus ukoll il-Prinċep ta’ Monaco. Je tiens à vous informer que j'ai été testé positif #COVID19. Je vais bien, le moral est bon. Je suis naturellement toutes les instructions, tout comme mon équipe. Mon message à tous ceux qui sont touchés ou actuellement isolés: nous nous en sortirons ensemble !. #chacunpourtous pic.twitter.com/NxMCjfseSb — Michel Barnier (@MichelBarnier) March 19, 2020 "
2020-03-19,Nies qagħdu d-dar bl-uġigħ biex ma jmorrux l-isptar – tagħmilx bħalhom!,https://www.tvm.com.mt/mt/news/nies-qaghdu-d-dar-bl-ugigh-biex-ma-jmorrux-l-isptar-taghmilx-bhalhom/,"Id-Deputat Prim Ministru u Ministru għas-Saħħa Chris Fearne appella lill-pubbliku sabiex ma jibżax imur l-isptar għall-kura meta jkun meħtieġ. Fil-programm Dissett, Dr Fearne qal li fl-aħħar jiem nies bi problemi fil-musrana, fil-qalb u fiz-zokkor mhux ikkontrollat fost pazjenti oħra, daħlu l-isptar tard għaliex qagħdu d-dar jissaportu l-uġigħ. Qal li minn din il-ġimgħa, fl-isptar Mater Dei nfetaħ it-tieni dipartiment tal-emerġenza f’tarf ieħor tal-isptar, biex pazjenti li jidħlu għal emergenzi mediċi oħra ma jiltaqgħux mal-pazjenti bil-virus. “Waħda mill-emerġenza se nżommuha biss għal dawn il-każijiet u l-emerġenza l-oħra li ftaħniha mil-lum se tkun għal każijiet li mhumiex Covid. Se jkun hemm serħan il-moħħ għall pazjenti li m’għandhomx sintomi ta’ Covid virus, se jintbagħtu fl-emerġenza li m’hemmx Coronavirus fiha.” Dr Fearne semma li fid-dipartiment tal-Kura Intensiva rdoppjaw is-sodod minn 20 għal 40 is-sodda u l-istaff li hemm bżonn għalihom u sal-aħħar tax-xahar dawn se jitlgħu għal 100 sodda. Huwa saħaq li Malta hija parti mid-dinja u l-pajjiż ikun iblah jekk ma jippreparax għall-eventwalità li dak li ġara lil ħaddieħor, jista’ jiġri lilu wkoll. “Il-każi li għandna s’issa huma kollha ħfief, diġà fiequ xi wħud u ħarġu mill-isptar, imma iva se jkollna każijiet fejn se jkollna bżonn l-ITU, se jkollna bżonn l-isptarijiet tagħna u se ngħiduha ċar u tond, bħal ma kien hemm imwiet mijiet, eluf ta’ mwiet fl-Ewropa, se jkollna mwiet f’Malta wkoll.” Qal li għandha differenti Malta hu li hija aktar preparata minn kull pajjiż ieħor fid-dinja. Dr Fearne appella biex in-nies isegwi d-direttivi tal-awtoritajiet tas-saħħa fost oħra li żżomm id-distanza ta’ metru u ma toħroġx mid-dar jekk mhux għall-bżonn."
2020-03-19,“In-nar tal-lejla niddedikawh lil kull min qed jagħti servizz lill-poplu f’dan il-mument iebes”,https://www.tvm.com.mt/mt/news/in-nar-tal-lejla-niddedikawh-lil-kull-min-qed-jaghti-servizz-lill-poplu-fdan-il-mument-iebes/,"Ta’ kull sena, bħal-lum, it-toroq tar-Rabat ikunu mimlija sa ruħ ommhom bin-nies għall-Festa ta’ San Ġużepp. Lanqas ikun hemm fejn toqgħod labra. Illum, skiet taqtgħu b’sikkina. It-toroq Rabtin kienu baħħ. Il-membri tal-Għaqda tan-Nar 19 ta’ Marzu tar-Rabat kellhom seba’ mitt sena biex ipaxxu l-eluf li bħal-lum, ta’ kull sena, joħonqu kull rokna tar-Rabat, bil-għan li fost l-oħrajn igawdu spettaklu ta’ nar il-ġmiel tiegħu. Ftit qabel it-tokki tal-ewwel ta’ Marzu, f’għadd ta’ ritratti li l-istess Għaqda tellgħet fuq il-paġna ta’ Facebook tagħha, jidhru l-imħuħ wara l-ispettaklu li llum kellu jżewwaq dan il-jum ta’ festa tant għal qalb il-komunità Ġużeppina tar-Rabat. Fost l-oħrajn, jidhru sitta min-nies li lkoll taw qalbom. Kollha kemm huma, wiċċhom għad-dawl, lesti biex wara xhur ta’ ħidma sfieqa juru xi jsarrfu. Madanakollu, il-Covid-19 mhu jaħfirha ‘l ħadd, hekk kif sfratta wkoll programm sħiħ imħejji għal-lum. U, b’riżultat ta’ dan, caħħad ‘l-eluf ta’ Ġużeppini Rabtin milli jsellmu lill-Patrun tal-Knisja Universali. F’dan il-mument ta’ dieqa u qsim il-qalb, f’kummenti lil tvm.com.mt, id-Direttur Maniġerjali tal-Għaqda, Glen J Micallef, irringrazzja lil kull min wera solidarjetà miegħu u mal-membri tal-Għaqda, fosthom il-Kumpless tan-Nar San Pawl tar-Rabat. Is-Sur Micallef żied jgħid li dak il-materjal li jista’ jkun ta’ periklu minħabba li ġejjin ix-xhur sħan tas-sajf ser jinħaraq fis-sebgħa tal-lejla. Liema ħarqa, se tiġi ddedikata lill-għadd ta’ persuni li f’dawn il-jiem, fl-isfond tal-Covid-19, qed jagħtu qalbhom għall-ġid tal-poplu. Is-Sur Micallef appella biex waqt il-ħarqa ma jinġabrux nies, hekk kif il-mument jitlob li ħadd ma joħroġ mid-dar għal xejn b’xejn."
2020-03-19,X’passi ħa l-Port Ħieles biex jara li l-ekwipaġġi ma jkunux infettati bil-Coronavirus?,https://www.tvm.com.mt/mt/news/xpassi-ha-l-port-hieles-biex-jara-li-l-ekwipaggi-ma-jkunux-infettati-bil-coronavirus/,"Il-Port Ħieles fejn tidħol ħafna mill-merkanzija għal Malta jibqa’ ħolqa kruċjali biex fost l-oħrajn jitwasslu provisti essenzjali bħall-ikel u l-mediċini. L-amministrazzjoni tat-terminals f’Birżebbuġa qed tieħu diversi passi biex tiżgura s-saħħa u s-sigurta’ tal-ħaddiema fosthom billi l-ekwipaġġ tal-vapuri ma jistgħux jinżlu aktar l-art. Fil-Port Ħieles daħlu fis-seħħ direttivi maħsuba biex jipproteġu s-saħħa u s-sigurtà tal-ħaddiema mill-Coronavirus. Il-Ministru għat-Turiżmu, Julia Farrugia Portelli, qalet li l-kaptan ta’ kull bastiment li jidħol fil-Port Ħieles hu obbligat li jiddikjara li m’hemmx ħaddiema ma jifilħux fuq il-vapur. Il-Ministru Farrugia Portelli qalet li kull ħaddiem abbord il-bastimenti ma jistax jibqa’ jinżel fit-terminal tal-Port Ħieles. Il-Ministru Farrugia Portelli spjegat li tim mediku jitla’ abbord il-bastiment jiċċekkja l-ħaddiema qabel jiġu f’kuntatt mal-ħaddiema li jħottu l-merkanzija. ”Din hi ħidma li importanti li tibqa’ għaddejja anke għax permezz tal-Port Ħieles Malta tiddependi fuq il-konsenji tal-ikel u tal-mediċini li jidħlu fil-pajjiż.” Il-Kap Eżekuttiv tal-Malta Freeport Corporation, David Magro, qal li ġew installati scanners biex il-ħaddiema tas-sigurtà jiċċekkjaw it-temperatura ta’ kull min jidħol. ”Is-security li jkun qed jagħmel l-iscanning huwa segregat f’kamra għalih. M’hemmx kuntatt fiżiku.” Il-Kap Eżekuttiv tal-Malta Freeport Terminal, Alex Montebello, qal li l-Port Ħieles huwa l-iktar port importanti f’Malta għax għandu konnessjonijiet ma’ diversi pajjiżi madwar id-dinja. Spjega li qed jittieħdu l-prekawzjonijiet kollha biex din il-katina tkun issalvagwardjata. ”Għamilna screening tal-crew members kollha tal-vapuri li jidħlu l-Freeport dan biex nassiguraw li l-ħaddiema tagħna ma jkunux esporti għal riskji bla bżonn.” Mill-ġimgħa l-oħra, l-impjegati klerikali tal-kumpaniji bdew jaħdmu mid-dar."
2020-03-19,L-AD jelenka miżuri addizzjonali li għandhom jittieħdu għall-ġid tas-setturi ekonomiċi,https://www.tvm.com.mt/mt/news/l-ad-jelenka-mizuri-addizzjonali-li-ghandhom-jittiehdu-ghall-gid-tas-setturi-ekonomici/,"Fi stqarrija dwar il-kriżi li jinsabu fiha ċerti setturi ekonomiċi, u fid-dawl tal-għajnuna finanzjarja mill-Unjoni Ewropea, u dik mħabbra mill-Gvern, l-Alteranttiva Demokratika elenkat numru ta’ miżuri addizzjonali li għandhom jittieħdu. L-AD jemmen li l-għajnuna lin-negozji għandha tingħata biss lil dawk li batew tnaqqis drastiku fid-dħul tagħhom meta mqabbel mas-sena l-oħra. Il-partit qal li jinnota li l-għajnuna mħabbra lbieraħ hija iffukata l-aktar fuq faċilitazzjoni ta’ self mill-banek. Filwaqt li ddeskriva din il-miżura bħala waħda importanti, il-partit jemmen f’dan il-waqt, għajnuna diretta li tmur lejn il-pagi tal-ħaddiema hija essenzjali. Kull għajnuna diretta lin-negozji għandha tintrabat mal-obbligu tal-ħarsien tal-postijiet tax-xogħol. Il-partit qal li jinsab ukoll imħasseb għal diversi ħaddiema freelance u anke ħaddiema każwali li qed jispiċċaw b’tnaqqis drastiku ħafna ta’ xogħol u dħul. Għalhekk, l-AD jemmen li l-għajnuna lil dawn il-kategoriji għandha tkun dħul garantit għax-xhur li ġejjin; kategoriji minn l-aktar vulnerabbli. Barra minn hekk, il-partit semma wkoll il-kwistjoni tal-kuntratti tal-inkwilini f’propjetajiet mikrija li għandhom jiġġeddu awtomatikament sakemm tgħaddi l-kriżi. Dan, apparti bżonn ta’ impenn akbar mill-gvern biex joffri housing diċenti u adegwat lill-aktar vulnerabbli. L-Alternattiva Demokratika qal li dawn l-impatti fuq id-dinja tax-xogħol juru diffett strutturali fil-qasam socjali. Issuġġerixxa li Malta għandha tqis skemi ta’ dħul garantit għal kulhadd għall-futur. L-istqarrija spiċċat b’appell biex jitqies id-diskors qabel jingħad f’dan il-mument delikat. Qal li qatt mhu żmien biex min jikkontribwixxi lejn l-ekonomija jitkasbar u jiġi mhedded li se jitkeċċa. Huwa ż-żmien opportun biex isir aktar sforz għall-integrazzjoni vera fis-soċjetà tagħna."
2020-03-19,L-Air Malta bi skeda ġdida biex tkompli tgħin lill-pajjiż,https://www.tvm.com.mt/mt/news/l-air-malta-bi-skeda-gdida-biex-tkompli-tghin-lill-pajjiz/,"Fi stqarrija, l-Air Malta qalet li ħolqot skeda ġdida biex tibqa’ tiffaċilita l-ivvjaġġar għal dawk l-individwi li jinsabu maqbuda barra minn pajjizhom, lill-pazjenti li jirrikjedu kura medika urġenti barra mill-pajjiz u għall-importazzjoni ta’ merċa. Mit-Tnejn li ġej, it-23 ta’ Marzu, l-Air Malta se tkun qed tintroduċi skeda ġdida li topera lejn Londra, Pariġi, Amsterdam, Brussell, Frankfurt u Vjenna."
2020-03-19,"ARA: Spezzjonijiet fil-ħwienet – multa ta’ €3,000 jekk jinqabdu jiksru l-liġi",https://www.tvm.com.mt/mt/news/ara-spezzjonijiet-fil-hwienet-multa-ta-e3000-jekk-jinqabdu-jiksru-l-ligi/,"Dawk l-istabbilimenti li jinsabu qed jiksru l-liġi billi jibqgħu joperaw u jiftħu għall-pubbliku se jiġu mmultati €3,000. Skont l-Avviż Legali  76 tal-2020, li daħal fis-seħħ it-Tnejn li għadda, stabbilimenti bħal barijiet, ristoranti u gyms ma jisgħux jibqgħu jiftħu dan biex titwaqqaf l-imxija tal-Covid-19. S’issa l-ebda stabbiliment ma nstab qed jikser il-liġi fi spezzjonijiet li saru bejn it-Tlieta 17 ta’ Marzu u l-Erbgħa 18 ta’ Marzu. L-ispezzjonijiet saru minn uffiċjali tal-Ministeru għat-Turiżmu f’diversi lokalitajiet fosthom tas-Sliema, il-Gżira, San Ġiljan, San Pawl il-Baħar, Buġibba, l-Imsida, Marsaskala, il-Belt Valletta u l-Furjana. It-Tnejn li għadda, il-Gvern ħabbar miżura fejn talab lill-istabbilimenti biex jgħalqu l-bibien tagħhom għall-kosumatur u għalissa joffru biss is-servizz ta’ takeaway. Stabbilimenti li jinstabu qed jiksru din il-liġi jistgħu jiġu rraportati fuq 21692447."
2020-03-19,Il-Kap tal-PN jgħid li l-Gvern qed jabbanduna lill-ħaddiema,https://www.tvm.com.mt/mt/news/il-kap-tal-pn-jghid-li-l-gvern-qed-jabbanduna-lill-haddiema/,"Il-Kap tal-Oppożizzjoni u tal-Partit Nazzjonalista Adrian Delia qal li l-gvern bil-pakkett finanzjarju li ħabbar ilbieraħ qed jabbandunna lill-ħaddiema. F’konferenza tal-aħbarijiet, Dr Delia wissa li bil-ftit għajnuna li l-Gvern se jagħti lil min iħaddem ser jintilfu ħafna impjiegi. Spjega li mhux minnu li l-pakkett finanzjarju li tħabbar mill-Prim Ministru huwa ta’ 1.8 biljun ewro. Dr Delia sostna li l-Gvern ser joħroġ biss €175 miljun. Il-Kap tal-Oppożozzijoni u tal-Partit Nazzjonalista Adrian Delia qal li mhux minnu li l-Gvern se joħroġ €1.8 biljun biex jgħin lin-negozji u lill-ħaddiema. F’reazzjoni għall-pakkett ta’ għajnuniet li ħabbar il-Prim Ministru, Dr Delia qal li l-Gvern se joħroġ biss €175 miljun f’għajnuna diretta lill-ħaddiema u lill-familji u dan jammonta għal inqas minn 10% tal-ammont globali li qal li se joħroġ. Dr Delia qal li €700 mljun mill-pakkett finanzjarju huma taxxa li l-Gvern mhux ser jiġbor min-negozji għalissa fi żmien meta dawn in-negozji mhux qed ikollhom dħul u ma jistgħux iħallsu dak dovut lill-Gvern. Qal li tliet xhur moratorju għall-pagament tas-self mhumiex biżżejjed għaliex dan irid ikun minn tal-anqas sitt xhur u jrid jibda jgħoddu minn wara li tgħaddi l-buraxxka. Huwa qal li bil-proposta tal-gvern li jħallas parti żgħira mill-paga tal-ħaddiema mal-privat hija daqs kemm il-Gvern stess ikollu jagħti lill-ħaddiema jekk jitkeċċew mill-impjieg u jirreġistraw. “Mhu se jsalva l-ebda impjieg. Il-Gvern se jagħti, kif se jħaddem dan l-ammont, tnejn minn ħamsa ta’ €800 fix-xahar, li jfisser €320 lil min qed iħaddem biex iżomm lill-ħaddiem tiegħu. Dan mhuwiex biżżejjed. Jiġu prattikament 20% aħna konna qed ngħidu minn tal-anqas 50%.” Il-Kap tal-Partit Nazzjonalista qal li d-€900 miljun oħra li l-Gvern qed jgħid li bihom se jagħmel garanziji sa 20% għan-negozji li jisselfu mill-banek. Qal li f’dan il-mument meta n-negozji qed jitħabbtu biex iżommu fil-wiċċ mhumiex f’pożizzjoni li jagħmlu garanzija fuq ‘il bqija ta’ 80%. Dr Delia qal li għall-Electrogas biss, il-Gvern kien għamel garanzija ta’ €360 miljun u għan-negozji kollha tal-pajjiż se jagħmel garanzija €900 miljun biss. Dr Delia qal li hu tajjeb li €16-il miljun se jmorru direttament għandi l-familji li l-aktar għandhom bżonn iżda anke dawn mhux biżżejjed. Huwa kkritika wkoll li f’dan il-pakkett ġew allokati €35 miljun biss għas-settur tas-saħħa u appella biex f’dan is-settur isir l-akbar investiment. “Fl-iktar perjodu li għandna bżonn investiment, saħħa, infiq fis-settur tas-saħħa propju, għalkemm ma kinetx fuq is-settur tas-saħħa lbieraħ, kienet fuq il-pakkett ekonomiku, imma daħlu dan l-ammont il-Gvern biex iżid ma dak li qed juri li qed joħroġ. 35 miljun f’sena sħiħa. Ħalli nagħti parallel, tixbiha li nifhmu. Lill-Vitals f’sena waħda biss lil Steward f’din is-sena ħa jagħtihom aktar mid-doppju. Aktar minn €70 miljun.” Il-Kap tal-Oppożizzjoni qal li l-għaqdiet ta’ minn iħaddem diġà qalu li dawn huma miżuri huma nofs sajran, li l-vapur se jegħreq u li mhumiex se jgħinu sabiex ma jintilfux l-impjiegi tal-ħaddiema. Id-Deputat Claudio Grech qal li kulħadd kien qed jistenna li l-Gvern jibgħat messaġġ lil min iħaddem li se jiġu salvati l-impjiegi iżda minflok bagħat messaġġ ta’ rassenjazzjoni li se jintilfu l-postijiet tax-xogħol. Id-Deputat Mario DeMarco qal li l-miżuri mħabbra juru li l-Gvern ma jistax jifhem it-tħassib u d-diffikultajiet tan-negozji u għal eluf ta’ impjiegi tal-ħaddiema għax qal li dawn il-miżuri huma diżappunti għax ma jagħtu l-ebda assistenza serja b’kuntrast ma’ dak li qed jagħmlu pajjiżi oħra."
2020-03-19,L-agħar għadu ma ġiex – il-Prof. Charmaine Gauci,https://www.tvm.com.mt/mt/news/l-aghar-ghadu-ma-giex-il-prof-charmaine-gauci/,"Il-fatt li llum għandna 5 u lbieraħ kellna 10 kazijiet ġodda ta’ coronavirus ma jfissirx li l-mard qed jonqos. Dan qalitu l-Prof. Gauci waqt konferenza stampa dwar il-Covid-19. Hija qalet li l-agħar għadu ma ġiex. Ir-riskju, qalet il-Prof. Gauci għadu hemm għaliex ma nistgħux nerħu r-riedni issa għax il-kazijiet għad iridu jitfaċċaw. Hija appellat biex noqgħodu attenti u ma nħallux dawn in-numri jqarrqu bina. Ara wkoll: 5 każijiet ġodda ta’ Coronavirus f’Malta – jitilgħu għal 53 il-pazjenti infettati "
2020-03-19,5 każijiet ġodda ta’ Coronavirus f’Malta – jitilgħu għal 53 il-pazjenti infettati,https://www.tvm.com.mt/mt/news/5-kazijiet-godda-ta-coronavirus-fmalta-jitilghu-ghal-53-il-pazjenti-infettati/,"Ikkonfermati 5 il-każijiet ġodda ta’ Coronavirus f’Malta bl-ammont totali ta’ pazjenti infettati issa jitla’ għal 53. Waqt konferenza stampa, is-Supertendent Charmaine Gauci qalet li lbieraħ saru 304 swabs, li minnhom irriżultaw dawn il-każijiet il-ġodda. Mill-bidu b’kollox saru total ta’ 1,183 swab. Il-każijiet ġodda kkonfermati llum huma mara Maltija ta’ 56 sena, li qarib tagħha mar Brussell. Kien hemm ukoll raġel Malti ta’ 29 sena li mar l-Ingilterra, u meta ġie lura qagħad kwarantina. It-tielet każ huwa raġel Spanjol ta’ 33 sena li jgħix Malta, u kien mar Madrid. Meta rritorna dan laħaq mar ix-xogħol għal ftit ħin, jumejn qabel ħarġulu s-sintomi, għalhekk m’hemmx riskji kbar ta’ tixrid. Ir-raba’ każ huwa ta’ raġel Malti ta’ 35 sena, li mar Brussell u wkoll għamel kwarantina meta rritorna. Finalment ittestja pożittiv ukoll raġel Malti 64 sena, li kellu qraba li marru l-Ingilterra u kienu ttestjaw pożittivi diġà. Dan ukoll osserva l-kwarantina. Prof Gauci qalet li l-maġġoranza tal-każijiet kienu relatati ma’ safar, u oħrajn ta’ trażmissjoni lokali li kienu relatati ma’ gruppi li kienu jafu bihom qabel, iżda hemm ftit oħrajn li ttieħdu fil-komunità. Għalhekk Prof Gauci tenniet l-appell biex in-nies tibqa’ ġewwa biex jitwaqqaf it-tixrid tal-virus fil-komunità. Fakkret ukoll fl-importanza tal-ħasil tal-idejn u l-oġġetti. Appellat ukoll biex min iħossu ma jiflaħx iċempel fuq il-helpline 111. Isma’ l-konferenza stampa kollha hawn: Ara wkoll: L-agħar għadu ma ġiex – il-Prof. Charmaine Gauci "
2020-03-19,ARA: Il-President jappella għar-responsabbiltà tal-poplu,https://www.tvm.com.mt/mt/news/il-president-bmessagg-lill-poplu-iktar-tard-illum/,"F’messaġġ lin-nazzjon il-President George Vella saħaq għas-sens ta’ responsabbiltà biex ikunu segwiti d-direttivi tal-awtoritajiet tas-saħħa mingħajr eċċezzjoni. “Jekk nonqsu minn dan, inkunu qed nesponu mhux biss lilna nfusna u lil qrabatna, iżda anki lill-komunità kollha,”sostna l-President. Dr Vella wassal messaġġ ta’ kuraġġ lill-pazjenti milquta minn dan il-virus u assigurahom li qed jirċievu kura mill-aqwa. Wera wkoll l-apprezzament lill-ħaddiema kollha fost dawk fis-settur tas-saħħa li b’sagrifiċċji kbar u b’riskju personali qed iduru bil-pazjenti. Huwa radd ħajr lill-awtoritajiet li qed jieħdu ħsieb iżommuna infurmati ta’ kuljum u b’mod regolari, dwar l-iżviluppi u l-miżuri li qed jittieħdu. “F’dawn iċ-ċirkostanzi, fejn qed niġġieldu kontra għadu li ma jidhirx, l-informazzjoni hija għodda fundamentali.” Il-President indirizza ukoll lill-qraba tal-anzjani u dawk li huma aktar vulnerabbli minn oħrajn, li forsi daż-żmien iktar minn qatt qabel qed iħossuhom mitlufin u mifxulin.”Hemm ħafna mezzi kif min huwa iżolat infakkruh li mhuwiex minsi.” Il-President tkellem ukoll dwar ir-reperkussjoni ta’ din il-pandemija fuq l-oqsma ekonomiċi u soċjali u kif iċ-ċirkostanzi jitolbu li niċċaħħdu minn attivitajiet li jsiru tal-kuljum.”Din iċ-ċaħda taf twassal għal solitudni u forsi anki iżolament, iżda hija waħda bżonnjuża u ma rridux inċedu.” Il-President appella biex minfok isir użu akbar mil-mezzi teknoloġiċi biex jinżamm il-kuntatt. Fl-aħħarnett, il-President Vella waqt li appella għall-għaqda u t-tama qal li l-Maltin kienu kapaċi jirpiljaw. “Fuq kollox bl-għajnuna t’Alla, ninstab ċert li ser nerġgħu nsibu saqajna u nkomplu fejn ħallejna.”"
2020-03-19,"Raġel immultat €9,000 – Jinqabad jikser il-kwarantina ħames darbiet",https://www.tvm.com.mt/mt/news/franciz-immultat-e9000-jinqabad-jikser-il-kwarantina-hames-darbiet/,"L-awtoritajiet issuktaw bl-ispezzjonijiet biex jassiguraw li persuni li suppost jinsabu fi kwarantina obbligatorja baqgħu ġewwa. S’issa telgħu għal 11 id-drabi fejn instabu nuqqasijiet, b’aktar minn nofshom immultati €3,000. L-aktar immultat s’issa hu Franċiż li tella’ €9,000 f’multi għax inqabad jikser id-direttiva ħames darbiet. Il-Franċiż inqabad tliet darbiet mhux fi kwarantina meta l-multa kienet ta’ €1,000 u reġa’ nqabad darbtejn oħra meta żdiedet il-multa u ġie mmultat €6,000 oħra. Id-Direttur tad-Direttorat tas-Saħħa Ambjentali, Clive Tonna, qal li kien hemm erba’ persuni oħra li ġew immultati €3,000: żewġ Indjani, Taljan u Malti. Sal-bieraħ filgħaxija, saru total ta’ 1,021 spezzjoni f’Malta u Għawdex."
2020-03-19,F’nofsinhar: is-Supretendent għas-Saħħa tindirizza konferenza stampa dwar il-Covid-19,https://www.tvm.com.mt/mt/news/fnofsinhar-is-supretendent-ghas-sahha-tindirizza-konferenza-stampa-dwar-il-covid-19/,"F’12:00, is-Supretendent għas-Saħħa Prof. Charmaine Gauci mistennija tindirizza konferenza stampa dwar l-aħħar żviluppi fl-imxija tal-COVID-19 f’Malta. Il-konferenza stampa se tixxandar dirett fuq TVM, Radju Malta, tvm.com.mt u l-paġna Facebook ta’ TVM"
2020-03-19,Bergamo mhux ilaħħaq mal-imwiet – trakkijiet militari jġorru t-twiebet lejn reġjuni oħrajn,https://www.tvm.com.mt/mt/news/bergamo-mhux-ilahhaq-mal-imwiet-trakkijiet-militari-jgorru-t-twiebet-lejn-regjuni-ohrajn/,"Iċ-ċimiterju f’Bergamo mhux ilaħħaq mal-imwiet ikkawżati mill-coronavirus, bil-Forzi Armati, b’operazzjoni mhux tas-soltu, ġarrew it-twiebet lejn reġjuni oħrajn fl-Italja. Mas-70 tebut tpoġġew fuq 30 trakk militari biex ittieħdu f’reġjuni oħrajn fejn il-mejta se jindifnu.  "
2020-03-19,Ara: Biddel iż-żarbun qabel ma tidħol id-dar biex tnaqqas it-tixrid tal-Covid-19,https://www.tvm.com.mt/mt/news/ara-biddel-iz-zarbun-qabel-ma-tidhol-id-dar-biex-tnaqqas-it-tixrid-tal-covid-19/,"Aktar ma jmur, aktar il-każijiet ta’ Coronavirus fostna qed jiżdiedu. Sa issa, il-persuni bil-Covid-19 f’Malta telgħu għal 48. F’dan l-isfond, l-awtoritajiet, kif ukoll għadd ta’ tobba, infermiera, u persuni involuti fil-qasam tas-saħħa, qed jaħdmu lejl u nhar, filwaqt li fost l-oħrajn ikomplu jappellaw għall-kalma, u biex dak li jkun ma joħroġx mid-dar għal xejn b’xejn anki jekk bosta għadhom qed imorru għax-xogħol, u xi qadja ‘l hemm u ‘l hawn ma tonqosx. Kif spjega ċ-Chairman tad-Dipartiment tal-Patoloġija, Dr Christopher Barbara, waqt ‘TVAM’, f’dan l-istadju tajjeb li lkoll nagħmlu l-almu tagħna biex insiru aktar midħla tal-Covid 19, biex b’hekk nassiguraw li lkoll kemm aħna niġbdu ħabel wieħed f’dan il-mument partikolari, u nilqgħulu kemm jista’ jkun. F’kollegament dirett mill-isptar Mater Dei, Dr Barbara ġibed l-attenzjoni għall-fatt li fost l-oħrajn nistgħu nnaqsu t-tixrid tal-virus billi nbiddlu ż-żarbun qabel ma nidħlu fid-djar tagħna. Liema ġest, huwa mod sempliċi ta’ kif wieħed jista’ jnaqqas it-tixrid ta’ mikrobi."
2020-03-19,AĠĠORNAT (2): Diversi reazzjonijiet għall-pakkett ta’ għajnuna mħabbar mill-Gvern,https://www.tvm.com.mt/mt/news/il-kamra-tal-kummerc-mhix-sodsifatta-bil-pakkett-ta-ghajnuna-mhabbar-mill-gvern/,"Il-Kamra tal-Kummerċ u l-Industrija fi stqarrija qalet li hija diżappuntata bil-pakkett ta’ għajnuniet li tħabbar mill-Prim Ministru. Żiedet tgħid li bil-miżuri li tħabbru xorta ser ikun hemm telf ta’ impjiegi. Skont il-Kamra, l-impjegati ser ikunu l-akbar telliefa. Qalet li s-sussidju temporanju fuq il-pagi kienet l-miżura ewlenija li kienet qed tistenna u sostniet li ekonomikament u soċjalment din tkun ġustifikata biex min iħaddem ma ikeċċiex lill-ħaddiema. Ilmentat li l-parti l-kbira tal-pakkett finanzjarju huwa għal garanziji fuq is-self. Fl-istess waqt, il-Kamra tal-Kummerċ laqgħet tajjeb li l-Gvern ser jagħmel tajjeb għal parti tal-leave tal-kwarantina b’350 ewro għal kull ħaddiem anke jekk dan mhux kumpens sħiħ. L-Assoċazzjoni tal-Lukandi u r-Ristoranti, l-MHRA, qalet li l-miżuri tal-Gvern huma ‘l bogħod minn dak li hu meħtieġ, hekk kif is-settur tal-ospitalità jinsab f’salib it-toroq. Qalet li l-miżuri mhux se jkunu biżżejjed biex in-negozji jibqgħu joperaw, u kompliet li jistgħu jkampaw biss għal ftit ġimgħat bis-sitwazzjoni preżenti. L-MHRA qalet li tilqa’ l-miżuri proposti dwar self garantit mill-Gvern li jikkumplimentaw l-għotjiet. Qalet li l-Gvern jeħtieġ jagħti mill-inqas €800 fix-xahar għal kull impjegat, u mingħajr din l-għajnuna, is-sitwazzjoni se tiġi diffiċli ħafna fi żmien qasir. Il-Kamra tal-Intrapriżi Żgħar u Medji qalet li bis-sitwazzjoni preżenti, diversi impjegati se jingħataw is-senjsi u negozji se jingħalqu. Fi stqarrija qalet li l-Gvern reġa’ wera li mhux jifhem is-sitwazzjoni li jinsabu fiha n-negozji. Żiedet li l-Gvern għandu jimxi fuq il-passi ta’ pajjiżi oħra, li ddeskrivew il-miżuri bħala budget ta’ gwerra, u li taw prijorità lin-negozji u lill-ħaddiema. Il-GWU qalet li l-Gvern għandu jkompli jniedi aktar miżuri sostenibbli fl-ekonomija bil-għan illi jkompli itaffi t-tbatijiet fl-immedjat għal min iħaddem. Il-GWU qalet li fid-diskussjonijiet li qed ikollha ma’ diversi postijiet tax-xogħol, hija infurmata li l-miżuri offruti xorta ser ikun hemm tkeċċijiet mill-postijiet tax-xogħol u proponiet aktar miżuri diretti għaż-żamma tal-ħaddiema. Il-GWU qalet li hemm miżuri tajbin fuq aspett soċjali, fosthom iż-żieda ta’ sussidju tal-kirjiet għal min jitlef l-impjieg u jkun qiegħed bil-kera u għall-persuni b’diżabilità. Sadanittant, il-Gvernatur tal-Bank Ċentrali, Dr Mario Vella, fil-programm Dissett, qal li l-pakkett imħabbar mill-Gvern jirrappreżenta 13 fil-mija tal-Prodott Domestiku Gross. Qal li dan il-pakkett iħabbatha sew ma’ pakketti ta’ stimuli ekonomiċi li saru f’pajjiżi oħrajn, fosthom fir-Renju Unit. Ara wkoll: Il-PM iħabbar pakkett ta’ miżuri għan-negozji u l-familji b’investiment ta’ €2 biljun "
2020-03-19,Il-Ġużeppini Rabtin jissakkru ġewwa fl-aktar ġurnata mistennija tas-sena,https://www.tvm.com.mt/mt/news/il-guzeppini-rabtin-jissakkru-gewwa-fl-aktar-gurnata-mistennija-tas-sena/,"L-aktar ġurnata mistennija tas-sena – id-19 ta’ Marzu – inbidlet f’waħda ta’ diqa u qsim il-qalb għall-Ġużeppini Rabtin hekk kif il-messaġġ tal-awtoritajiet huwa biex kulħadd jibqa’ ġewwa u jevita l-folol. L-imxija tal-COVID-19 affettwa l-ħajja ta’ kuljum saħansitra t-tradizzjonijiet Maltin fosthom il-festi. Kif jixhed il-filmat, lanqas ruħ ma tara fil-pjazza quddiem il-Knisja Santa Marija ta’ Ġesù – Patrijiet Franġiskani – Rabat li ssoltu bħal-lum, fil-festa ta’ San Ġuzepp tkun mimlija daqs bajda. Kieku bħalissa, it-toroq tar-Rabat ikunu qed jidwu bid-daqqa tal-innijiet, b’toroq li s-soltu ixiddu l-isbaħ libsa tagħhom imneżża’ minn kollox, għajr għall-bnadar iperpru u s-salut tal-murtali. L-appell huwa wieħed, illum f’jum ta’ festa pubblika, il-poplu qed jintalab biex bħar-Rabtin, jagħmlu sagrifiċċju biex jibqgħu ġewwa u ma jagħtux ċans lill-Covid-19 ikompli jinxtered. "
2020-03-18,“Hemm nies li qed jibżgħu jiġu l-isptar – inħeġġiġhom biex jekk jirreferihom it-tabib jiġu”,https://www.tvm.com.mt/mt/news/hemm-nies-li-qed-jibzghu-jigu-l-isptar-inheggighom-biex-jekk-jirreferihom-it-tabib-jigu/,"Il-COVID-19 qed tpoġġi pressjoni fuq is-servizzi tas-saħħa, mhux lanqas l-isptar Mater Dei. Il-Kap Eżekuttiv tal-Isptar Mater Dei Celia Falzon qalet li hi xi ħaġa speċjali li qed jiġri bħalissa bin-nies japprezzaw ħafna l-ħidma tal-isptar. Qalet li ċerta nies qed jibżgħu jmorru l-isptar u ħeġġet li min għandu bżonn il-kura jkellem lit-tabib tiegħu u jekk jirreferih għall-isptar imur. Ara l-intervista sħiħa hawn:"
2020-03-18,COVID-19: Suldati Maltin iqassmu x-xirjiet,https://www.tvm.com.mt/mt/news/covid-19-suldati-maltin-iqassmu-x-xirjiet/,"Fi sforz kollettiv, l-awtoritajiet tas-saħħa, il-Forzi Armati u kumpaniji privati ngħaqdu biex jassiguraw li l-anzjani u l-aktar persuni vulnerabbli fis-soċjetà ma jkunux nieqsa mill-prodotti l-aktar bażiċi u essenzjali fi djarhom. Dalgħodu, TVM segwa l-proċess ta’ tħejjija u tqassim tax-xirjiet fin-Naxxar. Fi gwerra, is-suldati huma l-protagonisti ewlenin. Iżda fi gwerra kontra għadu li ma jidhirx, is-suldati Maltin qed ikunu ta’ spalla għall-aktar persuni vulnerabbli fis-soċjetà, billi jqassmu x-xirjiet lill-anzjani, persuni b’diżabiltà jew dawk li jinsabu fi kwarantina. Is-servizz ta’ tqassim għal dawn il-persuni qed jingħata bla ħlas u l-ordnijiet qed jittieħdu bil-helpline 21411 411. Andrew Attard li hu responsabbli mill-operat tal-ħwienet li qed iħejju dawn ix-xirjiet qalilna li fl-aħħar jiem ħadu taħriġ professjonali f’Mater Dei biex kemm jista’ jkun inaqsu r-riskji ta’ tixrid ta’ mard jew kontaminazzjoni. “Ix-xirja titwassal sal-bieb ta’ barra, m’hemm l-ebda kuntatt mal-klijent, tant li qed ikunu avżati jħallulna l-flus bl-eżatt f’envelope barra”. Is-Sur Attard qal ukoll li huma u negozji kumpaniji li jimpurtaw l-ikel u l-prodotti essenzjali f’Malta għandhom ħażna kbira ta’ provvisti bażiċi għall-perjodu twil ta’ żmien. “Flimkien mas-suppliers differenti għandna ħażna”. Hu stmat li f’temp ta’ ġimgħa minn meta inbeda dan is-servizz tqassmu medja ta’ tletin xirja kuljum waqt li ngħataw xirjiet bla ħlas lil familji ta’ Puttinu Cares, il-ħaddiema li qed jaħdmu fiċ-ċentru għall-ittestjar f’Ħal Luqa u t-tobba f’Mater Dei."
2020-03-18,Il-PM iħabbar pakkett ta’ miżuri għan-negozji u l-familji b’investiment ta’ €2 biljun,https://www.tvm.com.mt/mt/news/dalwaqt-konferenza-tal-ahbarijiet-mill-pm-2/,"Il-Prim Ministru Robert Abela nieda pakkett ta’ għajnuna sabiex jipproteġi n-negozji u l-impjiegi li jiswa’ mal-€1.81 biljun. Fost il-miżuri li tħabbru l-ġenituri li kellhom jieqfu mix-xogħol biex jieħu ħsieb uliedhom se jingħataw xahrejn ta’ leave addizzjonali filwaqt li ħaddiema li jitilfu l-impjieg tagħhom se jingħataw €800 fix-xahar. L-istess pagament se jingħata għal dawk il-persuni b’diżabiltà li qed ikollhom jibqgħu d-dar u ma jistgħux jaħdmu b’telework. Tħabbar ukoll li se jiżdiedu s-sussidju tal-akkomodazzjoni soċjali għal dawk il-persuni li tilfu l-impjieg tagħhom. Miżuri simili tħabbru għall-persuni li jaħdmu fuq bażi ta’ self employed li fost l-oħrajn se jingħataw benefiċċju ta’ 800 fix-xahar. Għal dawk il-persuni self employed li jimpjegaw nies magħhom il-Gvern se jkopri wkoll għall-massimu ta’ ħames t’ijiem ta’ xogħol mitluf. Apparti minn dan, negozji li l-produzzjoni tagħhom naqqset b’25% se jingħataw ħlas ta’ ġurnata fil-ġimgħa. Bħala parti minn dan il-pakkett finanzjarju li jammonta għall 12.9% tal-prodott domestiku gross ta’ Malta se jingħata €350 lin-negozji għall-kull impjegat li jingħata l-leave tal-kwarantina. Il-Ministru għall-Finanzi Edward Scicluna spjega li l-Gvern se jssellef biex jagħti nifs lill-kumpaniji u ma jħallsux ċertu taxxi u bolla. Il-Gvern qed jistma’ li din il-miżura se tiswa bejn l-€400 miljun u €700 miljun. Il-Ministru Scicluna ħabbar ukoll pakkett temporanju ta’ emerġenza ta’ €210 miljun fuq spejjeż biex jgħinu negozji u familji li ma jitilfux impjiegi. €35 miljun waħedhom ġew iddedikati għall-għall-awtoritajiet tas-Saħħa għal kull riżorsi li jiġu meħtieġa biex jiġġieldu l-COVID-19 fosthom apparat mediku u infrastruttura. Qal ukoll li ll-Gvern laħaq ftehim mal-NDSF biex jagħti €150 miljun ta’ garanziji li l-banek jafu li jistgħu jkopru l-likwidità ta’ kumpaniji sa 750 miljun. Il-Ministru tal-Ekonomija Silvio Schembri ħabbar li b’effett immedjat Malta mhux se tkompli taċċetta talbiet applikazzjonijiet minn ċittadini ta’ pajjiżi terzi għal xogħol ħlief għal dawk li huma meqjusa ta’ ħila kbira. Intqal li l-Gvern se jgħin barranin li tilfu xogħlhom issibu impjieg ieħor f’Malta. Aktar dettalji fil-ħin li ġej.  "
2020-03-18,Turisti jgħidu li kieku basru kif se tinxtered il-Coronavirus ma kinux jiġu Malta,https://www.tvm.com.mt/mt/news/turisti-jghidu-li-kieku-basru-kif-se-tinxtered-il-coronavirus-ma-kinux-jigu-malta/,"Komplew jitħabbru miżuri biex ikun evitat it-tixrid tal-virus Covid 19. Mis-sibt ser jieqfu t-titjiriet kollha u f’miżura oħra Transport Maltaħhabbret li l-liċenzji tal-vetturi li jagħlqu mid-dax-xahar ‘il quddiem ser jibqgħu validi sakemm joħroġ avviż ieħor. Is-sidien iżda jridu iġeddu l-polza tal-assigurazzjoni. Estiża wkoll l-għeluq tal-iskejjel mil-lanqas sa xahar ieħor. L-attività fit-terminal tal-ajruport turi li dan mhux żmien normali. Fl-aħħar ġimagħtejn tħassru għexiren ta’ titjiriet uħud b’mod volontarju mil-linja tal-ajru u oħrajn wara li l-gvern waqaf it-titjiriet lejn ħames pajjiżi. Mis-Sibt li ġej, l-attività ser tkompli tonqos wara li l-awtoritajiet ħabbru li fuq pariri tal-awtoritajiet tas-saħħa t-titjiriet kollha ser jitwaqfu u l-ajruplan li li ser jinżlu Malta mis-Sibt ‘il quddiem ser iġib biss merkanzija u titjiriet speċjali tal-Airmalta biex jinġiebu lura l-Maltin li nqabdu barra minn Malta. Turisti li tkellmu ma’ Television Malta qabel qabdu l-vjaġġ lura lejn darhom qalu li s-sitwazzjoni żviluppat malajr u li kieku basru l-pandemonju li nħoloq ma kinux jiġu. Fi żvilupp ieħor, il-Gvern ħabbar li l-iskejjel kollha u l-istituzzjonijiet edukattivi se jibqgħu magħluqa żgur sal-vaganzi tal-Għid li jintemmu fis-17 ta’ April. Il-agvern qal li sa dak iż-żmien ser jevalwa s-sitwazzjoni u jiddeċiedi jekk l-għeluq tal-iskejjel għandux jiġi estiż jew le. Waqt li l-istudenti ġew imħeġġa jissuktaw fl-istudji u r-reviżjoni f’darhom, il-Kummissaru għall-Edukazzjoni Charles Caruana Carabez appella biex l-għalliema jieqfu jagħtu lezzjonijiet privati. Is-Sur Caruana Carabez qal li dan mhux ħin ta’ lezzjonijiet privati għax dawn huma ta’ periklu għas-saħħa pubblika. L-Awtorità għat-Trasport ħabbret li l-liċenzji tal-vetturi li jiskadu min dax-xahar ‘il quddiem ser jibqgħu validi għax-xhur ta’ wara, sakemm dawn il-vetturi jkunu koperti b’polza tal-assikurazzjoni valida. Qalet li dan l-avviż se jibqa’ validu sakemm ikun hemm avviż ieħor. Spjegat li dan ifisser li mhux se jkunu qed isiru testijiet tal-VRT għal dawk il-vetturi li jeħtiġuh f’dan il-perjodu u l-garaxxijiet li jagħmlu dawn it-testijiet se jingħalqu b’effett immedjat. Il-pandemja qed tkompli tolqot l-oqsma kollha tal-ħajja. Il-Gozo Channel u l-Malta Public Transport ħabbru tibdil fl-iskedi tal-vjaġġi tagħhom waqt li komplew jittieħdu l-prekawzjonijiet fosthom ta’ disinfettar tal-vapuri u tal-karozzi tal-linja. U għall-ewwel darba f’mitt sena l-lottu ġie sospiż minħabba l-coronavirus. Il-kumpanija Maltco Lotteries qalet li t-tlugħ tas-Super 5, tas-Superstar u tal-Lottu u tal-Quaterno ġew posposti. Il-kumpanija qalet li l-biljetti li nxtraw għal dawn il-lotteriji se jibqgħu validi sakemm jerġa’ jibda l-logħob waqt li l-perjodu biex jissarraf ir-rebħ ġie estiż għal tliet xhur."
2020-03-18,"Imutu 475 f’jum wieħed fl-Italja, rekord li jiżboq liċ-Ċina",https://www.tvm.com.mt/mt/news/imutu-475-fjum-wiehed-fl-italja-rekord-li-jizboq-lic-cina/,"F’ġurnata waħda, fl-Italja tilfu ħajjithom 475 persuna kawża tal-COVID-19 – bl-għadd issa jlaħħaq it-3,000 vittma. B’kollox hemm 35,713-il każ konfermat ta’ persuni infettati bil-virus fl-Italja, b’iktar minn 4,000 persuna irkupraw mill-marda. Il-Lombardija, l-agħar reġjun milqut, mietu 319 f’ġurnata waħda. In-numru ta’ nies infettati bil-COVID19 qed joqrob lejn il-210 t’elef madwar id-dinja, bin-numru ta’ vittmi jiskorri t-8,750 persuna. Passiġġieri minn barra l-Unjoni Ewropea qed jintbagħtu lura mill-ajruporti u l-fruntieri, wara li l-mexxejja tal-blokk Ewoprew qabblu li jingħalqu l-fruntieri għal 30 jum biex ma tkompliex tinfirex l-coronavirus, waqt li ser jistabbilixxu mod kif il-merkanzija tibqa’ għaddejja mill-fruntieri mingħajr xkiel. Il-President tal-Kummissjoni Ewropea, Ursla von der Leyen qalet li ser tkun prerogattiva tal-pajjiżi Ewropej biex jimplimentaw l-għeluq tal-fruntieri. “The enemy is a virus and now we have to do our utmost to protect our people and to protect our economies”. Fir-Renju Unit, l-imwiet kawża tal-COVID19 telgħu għal 104, żieda ta’ 32 fl-aħħar 24 siegħa. Il-Prim Ministru Boris Johnson ħabbar li ser jingħalqu l-iskejjel ghal zmien indefinit, waqt li l-Belġju habbar lockdown fuq il-11-il miljun ċittadin Belġjan. U bi qbil bejn il-President Amerikan Donald Trump u l-Prim Ministru Kanadiz Justin Trudeau, ingħalqet ukoll il-fruntiera bejn iż-żewġ pajjiżi bil-passaġġ bejn l-Istati Uniti u l-Kanada jibqa’ biss għall-merkanzija u każijiet strettament ta’ emerġenza. Is-swieq finanzjarji komplew isofru telf kbir hekk kif anke l-pakketti ta’ stimulu ma rnexxielhom iżommu l-emoreġija finanzjara li qed iġġib il-pandemija tal-coronavirus. L-Għaqda Dinjija tas-Saħħa sejħet biex ix-Xlokk tal-Ażja jsaħħaħ il-miżuri biex jindirizza l-imxija tal-virus. Ir-reġjun jinkludi 11-il pajjiż, inkluż l-Indonesja, Sri Lanka, Tajlandja, il-Bangladesh u l-Korea ta’ Fuq. "
2020-03-18,"“Kulma naf li ħa nitilqu, meta ħa mmorru lura mal-familja ma nafux” – infermiera",https://www.tvm.com.mt/mt/news/kulma-naf-li-ha-nitilqu-meta-ha-mmorru-lura-mal-familja-ma-nafux-infermiera/,"L-infermiera, it-tobba u l-professjonisti fil-qasam tas-saħħa huma fuq quddiem nett fit-taqbida mal-virus li d-dinja qed tissielet miegħu. Diversi professjonisti fil-qasam tas-saħħa ħadu d-deċiżjoni diffiċli li ma jirritornawx fid-dar ordinarja tagħhom iżda fittxew akkomodazzjoni oħra biex ma jkunux ta’ periklu għall-qraba tagħhom. Uħud saħansitra sabu qlub tajba li offrewlhom akkomodazzjoni alternattiva. Il-Covid19 mhux biss qed iħarbat ir-rutina u l-ħajja ta’ kulħadd, iżda qed joffri sfidi emozzjonali kbar ħafna kif stqarret fuq il-midja soċjali, omm ta’ infermiera żagħżugħa li għall-ġid tal-familja tagħha ddeċidiet li volontarjament titlaq mid-dar għal żmien indefinit. “Kulma naf li ħa nitilqu nafu meta, meta ħa mmorru lura mal-familja ma nafux meta”. Sherehan qaltilna li hi u għadd ta’ infermiera oħra ħadu din id-deċiżjoni diffiċli biex kemm jista’ jkun inaqsu r-riskji għal qrabathom u l-għeżież tagħhom. “Peress li aħna il-front liners li niġu exposed għal virus, iddeċidejna li ningħaqdu bħala grupp u nfittxu fejn noqgħodu, għax ma rridux li Alla ħares qatt niġu esposti, intuh lil tal-familja tagħna allura ktibna status fuq facebook għal min lest li jgħinha nfittxu post fejn noqgħodu u għall-grazzja t’Alla sibna ħanf għajnuna kemm bil-flus u kemm b’xejn”. Sherehan u tliet infermiera oħra marru joqgħodu f’appartament f’San Pawl il-Baħar li sidu offrilhom b’xejn biex ikomplu jagħtu servizz fil-qasam tas-saħħa b’aktar serħan il-moħħ għalihom u għal qrabathom. Qabel telqet, Sherehan qaltilna li s-sitwazzjoni l-isptar hi tassew straordinarja li qatt ma rat bħalha qabel u bħal ħafna infermiera u tobba, tinsab determinata li tagħmel il-parti tagħha. “Is-sitwazzjoni hija overwhelming ħafna it is scary mhux se ngħid li m’hix imma meta ggradwajt bħala infermiera kont naf għal xix dieħla u naf li huwa xogħli u rrid nagħti sehmi u nkun minn tal-ewwel biex inkun ta’ għajnuna fejn nista’.” Minbarra dawn l-infermiera, anke t-tabib Andrei Imbroll qed joffri appartamenti jew kmamar fil-Belt għal tobba jew professjonisti tas-saħħa li ma jridux ikunu ta’ riskju għal ġenituri anzjani li huma fost l-aktar vulnerabbli f’din l-imxija."
2020-03-18,Tista’ tieħu l-Covid-19 minn pakketti li tirċievi bil-posta?,https://www.tvm.com.mt/mt/news/tista-tiehu-l-covid-19-minn-pakketti-li-tircievi-bil-posta/,"Il-Malta Post qalet li, skont l-Organizzazzjoni Dinjija għas-Saħħa, iċ-ċans li persuna infettata tikkontamina prodotti kummerċjali huwa baxx u r-riskju li tieħu l-virus li jikkawża COVID-19 minn fuq pakkett li ġie trasportat u espost għal kundizzjonijiet u temperaturi differenti huwa wkoll baxx. Fi stqarrija l-Maltapost qalet li madankollu tfakkar il-klijenti kollha, speċjalment dawk li huma morda jew qed josservaw il-kwarantina mandatorja d-dar, biex jikkoperaw b’mod sħiħ mal-pustiera. Il-klijenti għandhom iżommu d-distanza soċjali ta’ mill-inqas metru meta qed jinqdew mis-servizzi postali. B’żieda ma’ dan, qalet li l-pustiera mhux ser ikunu qed jitolbu lill-klijenti biex jiffirmaw posta li teħtieġ firma meta jqassmu fl-indirizz tagħhom. L-impjegati minflok ser iżommu d-dettalji tal-isem u n-numru tal-karta tal-identità tal-persuna li qed taċċetta l-oġġett. Ukoll, għall-klijenti kollha fejn iridu jqassmu pakkett li ma jgħaddix mill-letterbox, wara li nkunu ħabbtu l-bieb, aħna se jżommu d-distanza soċjali sakemm il-klijent jieħu l-oġġett. Jekk wieħed majkunx jistà jiftaħ, il-pustier se jħalli nota li fuqha hemm imniżżla l-metodi alternattivi ta’ kif dak li jkun jista’ jiġbor l-oġġett postali tiegħu. Saru wkoll arranġamenti għal rotot alternattivi ta’ traffiku postali għal u minn pajjiżi li bħalissa hemm fuqhom restrizzjonijiet ta’ vjaġġar li huma l-Italja, l-Iżvizzera, il-Ġermanja, Franza u Spanja. Barra minn hekk, is-servizz ta’ posta lejn iċ-Ċina reġa’ ġie disponibbli."
2020-03-18,Kmamar tal-aħbarijiet jitolbu li jiġu eżentati mill-VAT,https://www.tvm.com.mt/mt/news/kmamar-tal-ahbarijiet-jitolbu-li-jigu-ezentati-mill-vat/,"F’ittra lill-Prim Ministru Robert Abela, sitt kumpaniji tal-midja f’Malta għamlu appell biex, fiċ-ċirkostanzi preżenti li jinsab fihom il-pajjiż, jiġu eżentati mill-VAT. Qalu li qabel il-kriżi tal-COVID 19, il-midja Maltija kienet diġa għaddejja minn mumenti diffiċli, iżda issa iktar u iktar għandha bżonn għajnuna finanzjarja. Fir-rigward tal-ħlasijiet tal-VAT, qalu li bħalissa qed iħallsu 18% minflok 5% għas-servizz ta’ stampar u distribuzzjoni, fil-ħwienet qed iħallsu 5% VAT fil-bejgħ tal-gazzetti, waqt li fuq ir-riklamar fil-midja tagħhom irid jitħallas 18%. Qalu li minkejja d-differenzi editorjali, huma pilastru importanti fid-demokrazija tal-pajjiż, u għalhekk talbu din il-konċessjoni biex il-cash flow ma jiġix affettwat u jkunu jistgħu jkomplu jagħtu servizz. L-ittra kienet iffirmata mill-edituri tal-MediaToday, Allied Newspapers, Standard Publications, Union Print, MediaLink, u Lovin."
2020-03-18,Il-Membri Parlamentari qed titteħdilhom it-temperatura qabel jidħlu fil-binja tal-Parlament,https://www.tvm.com.mt/mt/news/il-membri-parlamentari-qed-tittehdilhom-it-temperatura-qabel-jidhlu-fil-binja-tal-parlament/,Il-Membri Parlamentari u l-impjegati li jaħdmu fil-binja tal-Parlament il-Belt qed titteħdilhom it-temperatura qabel jidħlu fil-binja bħala prekawzjoni kontra t-tifrix tal-coronavirus. Dan sar bi qbil bejn Gvern u Oppożizzjoni wara laqgħa qasira li saret fl-uffiċċju tal-Ispeaker Anġlu Farrugia qabel bdiet is-seduta parlamentari tal-Erbgħa. Il-ftehim ġie kkonfermat mill-Whip tal-Gvern Glenn Bedingfield u d-Deputat Kap tal-Oppożizzjoni David Agius. L-Ispeaker Anġlu Farrugia qal li d-deputati għandhom iżommu d-distanza kemm hu possibbli għas-sigurtà tal-membri kollha.
2020-03-18,X’se jiġri jekk wasalt għall-VRT jew il-liċenzja tal-karozza?,https://www.tvm.com.mt/mt/news/xse-jigri-jekk-wasalt-ghall-vrt-jew-il-licenzja-tal-karozza/,"L-Awtorità għat-Trasport f’Malta qed tavża li l-liċenzji tal-vetturi kollha li jiskadu mill-aħħar ta’ Marzu 2020 ‘il quddiem ser jibqgħu awtomatikament validi għax-xhur ta’ wara, sakemm dawn il-vetturi jkunu koperti b’polza tal-assikurazzjoni valida. Fi stqarrija, intqal li dan l-avviż se jibqa’ validu sakemm ikun hemm avviż ieħor mill-istess Awtorità. Intqal li dan ifisser ukoll li mhux se jkunu qed isiru testijiet tal-VRT għal dawk il-vetturi li jeħtiġuh f’dan il-perjodu sabiex tkun tista’ tiġġeded il-liċenzja tagħhom, tant li l-faċilitajiet li jagħmlu dawn it-testijiet se jkunu kollha magħluqin b’effett immedjat. Minkejja dawn il-miżuri, l-Awtorità tisħaq illi biex issuq il-vetturi tiegħek xorta waħda għandek bżonn polza tal-assikurazzjoni valida maħruġa b’mod elettroniku mill-kumpaniji u/jew l-intermedjarji tal-assikurazzjoni lokali. Din in-notfika se tkun qed tibqa’ valida sakemm ikun hemm komunikat ieħor."
2020-03-18,‘Il-Gvern għandu jagħmel dak kollu possibbli biex isalva l-għixien ta’ ħafna nies’ – PN,https://www.tvm.com.mt/mt/news/il-gvern-ghandu-jaghmel-dak-kollu-possibbli-biex-isalva-l-ghixien-ta-hafna-nies-pn/,"Il-Viċi kap tal-Partit Nazzjonalista Robert Arrigo qal li l-Gvern għandu jagħmel dak kollu possibbli biex isalva l-għixien ta’ ħafna nies inkluż il-familji u n-negozji. F’konferenza tal-aħbarijiet is-Sur Arrigo qal li l-Oppożizzjoni qed tipproponi li b’mod temporanju l-gvern jnaqqas ħamsin fil-mija tat-tariffi tad-dawl u l-ilma għan-negozji u anki għad-djar. Is-Sur Arrigo qal li l-Partit Nazzjonalista jaqbel mal-għaqdiet ta’ min iħaddem biex il-leave tal-kwarantina jitħallas mill-Gvern, li jagħmel tajjeb ukoll għal ħamsin fil-mija tas-salarji li jiġu kkeppjati. Ħeġġeġ lill-Gvern biex ifassal pakkett ta’ self għan-negozji li jkun garantit mill-Gvern. Id-Deputat Nazzjonalista Hermann Schiavone qal li l-operaturi fil-catering, għaddejjin minn sitwazzjoni devastanti. Huwa appella biex il-Gvern ma jiġborx il-ħlasijiet ta’ liċenzji għal din is-sena biex itaffi ftit mit-telf li qed iġarrbu. Id-Deputat Ryan Callus qal li l-kummenti tal-Ministru għall-Ekonomija Silvio Schembri fil-parlament dwar li l-barranin ikollhom jmorru lura pajjiżhom jekk jitilfu x-xogħol kienu inaċċettabbli speċjalment meta l-Gvern ibbaża t-tkabbir tal-ekonomija fuq l-importazzjoni tal-ħaddiema barranin."
2020-03-18,Il-Eurovision jitħassar – l-ewwel darba li mhux se jsir f’64 sena,https://www.tvm.com.mt/mt/news/il-eurovision-jithassar-l-ewwel-darba-li-mhux-se-jsir-f64-sena/,"Diżżapunt għal kantanta Destiny li kienet bdiet thejji biex f’Mejju li gej tirrappreżenta lil Malta fil-Eurovision Song Contest. L-organizzataturi tal-Eurovision, il-European Broadcasting Union ħabbru li l-festival li kellu jsir f’Rotterdam mhux ser isir minħabba l-pandemija tal-Coronavirus. Il-Eurovision kien mistenni jattira iktar minn mitejn miljun telespettatur u 16,000 persuna f’Ahoy Arena. Fi stqarrija l-EBU qalet li fl-aħħar ġimgħat ikkunsidrat diversi għażliet f’tentattiv biex il-Eurovision isir kif skedat. Qalet iżda li l-inċertezza li nħolqot mill-Coronavirus, kif ukoll ir-restrizzjonijiet tal-gvernijiet u l-awtoritajiet Olandiżi, għamluha diffiċli biex ikun organizzat dan l-festival li ilaqqa talenti muzikali mill-Ewropa kollha. F’messaġġ fuq is-sit soċjali tagħha, Destiny qalet li tinsab b’qalbha maqsuma u inċerta f’dawn iż-żminijiet diffiċli. Waqt li rringrazzjat lit-team tagħha, il-kantanta ddeskriviet din is-sena bħala esperjenza mill-aqwa."
2020-03-18,Ebda każ ta’ mewt b’rabta mal-COVID-19,https://www.tvm.com.mt/mt/news/ebda-kaz-ta-mewt-brabta-mal-covid-19/,"Is-Superintendent tas-Saħħa Prof Charmaine Gauci qalet li s’issa f’Malta ma kien hawn ebda każ ta’ mewt b’rabta mal-COVID-19. Hija qalet dan waqt konferenza li saret dalgħodu li fiha tħabbru 10 każijiet ġodda. B’referenza għal xi rapporti li feġġew ta’ xi każijiet ta’ mwiet, Prof Gauci saħqet li l-każijiet ta’ mwiet li kien hawn ma kellhomx x’jaqsmu mal-COVID-19, dan hekk kif sarilhom test u rriżultaw fin-negattiv. Ara wkoll: Ikkonfermati 10 każijiet oħra ta’ Coronavirus f’Malta "
2020-03-18,Ikkonfermati 10 każijiet oħra ta’ Coronavirus f’Malta,https://www.tvm.com.mt/mt/news/ikkonfermat-10-kazijiet-ohra-ta-coronavirus-fmalta-fosthom-anzjan/,"L-aħħar każijiet ta’ Coronavirus irrapportati mill-awtoritajiet tas-saħħa huma ta’ 10 persuni u b’hekk telgħu għal 48 il-każi ta’ Covid-19 f’Malta. S’issa tnejn minnhom huma klinikament imfejqa. Is-Supretendent tas-Saħħa Pubblika, Charmaine Gauci, qalet li fost il-każi ġodda hemm żewġ anzjani ta’ 70 u 73 sena, li minkejja l-età tagħhom jinsabu fi stat tajjeb ħafna ta’ saħħa. Qalet li t-tobba qed isegwuhom mil-qrib minħabba l-kumplikazzjonijiet li jistgħu jfeġġu minħabba l-età. Dwar l-anzjan ta’ 70 sena, il-Prof. Gauci qalet li ma kienx imsiefer u mhux magħruf kif ħa l-infezzjoni. Il-Professur Gauci, qalet li fost il-każi ġodda hemm anzjan ta’ 73 sena u raġel ta’ 57 sena li setgħu ttieħdu mill-istess ħaddiem tas-saħħa li fl-aħħar jiem irriżulta pożittiv għall-virus, bħalma seħħ fil-każ tal-Ingliża li kienet għall-kura minħabba ksur u wara ħarġulha s-sintomi tal-virus. “Immedjatament dawn it-tnejn trasferixxejniehom lejn l-IFU. Il-pazjenti l-oħrajn li kienu fl-istess kamra ma’ dawn il-pazjenti għamilnielhom it-test swab ukoll u ħarġu negattivi, għalaqna s-sala mill-ewwel u għamilna l-kwarantina tal-istaff li kienu in contact ma’ dawn il-pazjenti.” Dwar il-każi ġodda, il-Prof. Gauci qalet li hemm żewġ aħwa ta’ 26 u 27 sena, li kienu msefrin u waslu lura minn Berlin fil-11 ta’ Marzu u baqgħu taħt kwarantina. Peress li n-nisa ħassew l-ewwel sintomi fid-9 ta’ Marzu, l-awtoritajiet tas-saħħa għaddejjin bl-istħarriġ tal-persuni li kienu fuq it-titjira lejn Malta. Koppja Taljana, li jgħixu Malta rriżultaw fil-pożittiv. Il-mara kienet f’kuntatt ma’ persuna fuq il-post tax-xogħol li kien espost għal virus, u jumejn wara ħarġu l-ewwel sintomi bil-virus fuq żewġha. Każ ieħor huwa ta’ Maltija ta’ 48 sena li kienet Londra bejn l-1 u s-7 ta’ Marzu u ħarġulha l-ewwel sintomi lbieraħ. Mal-wasla tagħha f’Malta baqgħet fi kwarantina. Malti ieħor ta’ 37 sena rriżulta fil-pożittiv wara li fuq il-post tax-xogħol kellu kuntatt ma’ kollega li kien l-Ingilterra. U l-għaxar każ huwa ta’ Maltija ta’ 26 sena li tagħmel parti minn grupp ta’ tliet persuni li fl-aħħar jiem irriżultaw fil-pożittiv. Is-Supretendent qalet li f’dawn il-kazi hemm taħlita fis-sorsi ta’ trażmissjoni. Qalet li l-maġġoranza tal-każi huma ta’ pazjenti li kienu msefrin waqt li spjegat li l-investigazzjoni f’kull kaz li qed isiru qed inaqsu kemm l-imxija tinfirex. “Permezz ta’ early case identification u anke ta’ contact tracing huwa mezz ta’ kif aħna nillimitaw kemm jista’ jkun l-impatt li jista’ jkollha l-firxa ta’ din il-marda.” Il-Prof. Gauci qalet li l-pazjenti li jinsabu f’riskju ta’ kumplikazzjonijiet ser jinżammu f’Mater Dei, oħrajn ser jinżammu f’faċilità tas-saħħa, waqt li oħrajn m’għandhomx riskji ser jinżammu d-dar. “Għandna ħidma mal-kura primarja fejn ser ikun hemm faċilitajiet ta’ tabib li ser ikun jista’ jikkomunika mal-pazjenti li jkunu qed iżommuhom id-dar permezz ta’ video conferencing jew permezz tat-telephone biex insewgu l-clinical condition tal-persuna.” Il-Prof Gaci qalet li saru kważi 1,800 swab test."
2020-03-18,Jieqaf il-ġbid ta’ “L-Għarusa” kawża tal-Covid-19,https://www.tvm.com.mt/mt/news/jieqaf-il-gbid-ta-l-gharusa-kawza-tal-covid-19/,"Sa issa, kollox kien miexi ħarir. Ilbieraħ filgħaxija, bħal kull nhar ta’ Tlieta, ixxandar episodju ieħor ta’ “L-Għarusa”. F’liema episodju, fost l-oħrajn, it-telespettaturi ta’ Television Malta saru jafu li Amelia u Diego huma aħwa, u li aktarx li kienu jikkorrispondu ma’ xulxin. Madanakollu, kmieni dalgħodu, il-kumpanija Sharp Shoot Media Ltd. ħarġet stqarrija fejn qalet li t-tixrid tal-Covid-19 ġabha xi ftit jew wisq daharha mal-ħajt, hekk kif iċ-ċirkostanzi tal-mument ma jippermettux sabiex ikompli l-ġbid tat-teledramm tant għal qalb il-Maltin u l-Għawdxin. Għaldaqstant, dawk involuti fil-produzzjoni, qablu li l-aħħar tliet episodji m’għandhomx isiru għalissa. F’dan l-isfond, il-kumpanija stqarret li l-għan ewlieni tagħha huwa li tipproteġi lil kull min għandu sehem fil-produzzjoni, u li għaldaqstant jidhrilha li dan il-pass għaqli ttieħed għall-ġid ta’ kulħadd. Il-kumpanija żiedet tgħid li l-ġimgħa d-dieħla ser jixxandar programm speċjali minn wara l-kwinti. Intant, jekk f’dawn il-jiem tixtieq terġa’ tara wħud mill-episodji ta’ “L-Għarusa”, l-ewwel żewġ staġuni tat-teledramm jinsabu on demand hawnhekk."
2020-03-18,Ara kif se jinbidlu l-ħinijiet tal-Gozo Channel,https://www.tvm.com.mt/mt/news/ara-kif-se-jinbidlu-l-hinijiet-tal-gozo-channel/,"B’effett minn nhar it-Tnejn 23 ta’ Marzu, il-Gozo Channel se tkun qed topera l-vapuri b’ħinijiet differenti. Din hija l-iskeda l-ġdida li se titħaddem mill-Imġarr u miċ-Ċirkewwa kuljum, għajr għal vjaġġi mmarkati bil-korsiv, li se jitħaddmu biss mit-Tnejn sal-Ġimgħa, eskluż festi pubbliċi. Sadanittant, il-vjaġġi ddedikati għal materjal perikoluż se jsiru nhar ta’ Tlieta u nhar ta’ Ħamis, eskluż festi pubbliċi, f’dawn il-ħinijiet: Ilbieraħ kienu mħabbra wkoll tibdiliet fil-ħinijiet tat-trasport pubbliku."
2020-03-18,Il-Kummissarju tal-Edukazzjoni jgħid li l-privatijiet għandhom jieqfu,https://www.tvm.com.mt/mt/news/il-kummissarju-tal-edukazzjoni-jghid-li-l-privatijiet-ghandhom-jieqfu/,"Il-Kummissarju tal-Edukazzjoni Charles Caruana Carabez, fl-Uffiċċju tal-Ombudsman ċanfar lil dawk l-edukaturi li baqgħu għaddejin bil-lezzjonijiet tal-privat. Fi stqarrija huwa qal li dawn il-lezzjonijiet għandhom jieqfu immedjatament għaliex huma ta’ periklu fid-dawl tas-sitwazzjoni tat-tixrid tal-COVID-19. Il-Kummissarju tal-Edukazzjoni qal li dan m’huwiex żmien għal-lezzjonijiet tal-privat u appella lill-ġenituri biex ma jibagħtux lil uliedhom għal dawn il-lezzjonijiet."
2020-03-18,Liema postijiet f’Malta ġew sfurzati jagħlqu l-bibien minħabba l-Coronavirus?,https://www.tvm.com.mt/mt/news/liema-postijiet-fmalta-gew-sfurzati-jaghlqu-l-bibien-minhabba-l-coronavirus/,"B’effett min-nofsillejl ngħalqu għadd ta’ ħwienet biex ikun evitat li n-nies jiltaqgħu fihom bl-għan li r-rata ta’ infezzjoni tal-coronavirus ma tiżdiedx b’rata mgħaġġla. Permezz ta’ avviż legali, is-Supretendent tas-Saħħa Pubblika ordnat l-għeluq kollu ta’ postijiet ta’ divertiment. Dawn jinkludu bars , ristoranti, kafetteriji, snackbars, kioks, swali taċ-ċinema, gyms, mużewijiet, esebizzjonijiet, klabbs, diskoteki, stabbiliment ta’ divertiment, swieq fil-beraħ, pixxini ta’ ġewwa, pixxina nazzjonali, postijiet fejn jingħalqu l-logħob, swali tat-tombla, każinos, ħwienet tal-logħob, banek tal-lotttu, u ħwienet tal-imħatri. Ristoranti, snack bars, u kiosks, ser jitħallew jipprovdu servizz ta’ take-away. Ir-ristoranti tal-lukandi ser jitħallew isajru għar-residenti fil-lukandi."
2020-03-18,Is-Superintendent għas-Saħħa b’konferenza dwar Covid-19 għall-ħabta ta’ 12pm,https://www.tvm.com.mt/mt/news/is-superintendent-ghas-sahha-bkonferenza-dwar-covid-19-ghall-habta-ta-12pm/,"Is-Superintendent għas-Saħħa, il-Professur Charmaine Gauci mistennija tindirizza konferenza tal-aħbarijiet fl-12pm dwar l-aħħar żviluppi tas-sitwazzjoni attwali. Il-konferenza se tixxandar fuq tvm.com.mt , TVM u l-paġna facebook ta’ TVM."
2020-03-18,Il-lottu sospiż minħabba l-coronavirus,https://www.tvm.com.mt/mt/news/il-lottu-sospiz-minhabba-l-coronavirus/,"Maltco Lotteries ħabbret li l-lottu ġie sospiż b’mod temporanju minħabba l-coronavirus. Dan wara li permezz ta’ avviż legali ppubblikat ilbieraħ, l-istabbilimenti tal-logħob ingħalqu mil-lum. Maltco Lotteries avżat li n-numri tas-Super 5 li kellhom jitilgħu llejla, ta’ logħba 819, SUPERSTAR ta’ logħba 77 li kellhom jittellgħu l-Ġimgħa, kif ukoll il-lottu u l-Quaterno+ tas-Sibt (logħba 820) se jiġu sospiżi u posposti għal data fil-futur. Il-biljetti mixtrijin għal dawn il-logħob se jibqgħu validi. Dwar il-U*BET, Maltco Lotteries qalet li l-imħatri li tqiegħdu se jibqgħu validi. Il-ħlas tar-rebbieħa se jkun possibbli meta l-U*BET terġa’ tibda ssir. Jekk xi attività titħassar jew tiġi posposta, ir-regoli tar-rifużjoni eżistenti jibqgħu jgħoddu. Dwar logħob ieħor, bħall-Quick Keno, Bingo75 u Scratchers, Maltco Lotteries qalet li dawn se jiġu sospiżi. Anke l-ħlas tal-biljetti huwa sospiż u skont l-istruzzjonijiet tal-Awtorità Maltija għall-Gaming (MGA) il-perjodu ta’ meta r-rebbieħa jistgħu jiġbru l-flus se jiġi estiż minn 60 għal 90 jum. Dan il-perjodu jaf jiġi estiż, skont iċ-ċirkustanzi."
2020-03-18,ARA: Ċapċipa ta’ ringrazzjament,https://www.tvm.com.mt/mt/news/ara-capcipa-ta-ringrazzjament/,"Il-lokalitajiet kollha f’Malta u f’għadd kbir ta’ toroq, in-nies laqgħu l-appell biex joħorġu fil-gallariji tagħhom u jagħtu ċapċipa mistħoqqa lil dawk kollha li jaħdmu fl-isptarijiet, minn tobba, sa infermiera, u kull professjoni medika li għaddejjin bla heda biex ilaħħqu mal-każijiet mhux biss tal-covid 19 iżda ma’ kull sitwazzjoni li qed jaffaċċjaw biex jikkuraw lill-pazjenti. Diversi minnhom spiccaw ukoll mifruda minn qrabathom biex ikomplu b’ħidmithom. Kien hemm min ukoll li waqt li għamel ħareġ iċapċap ħareġ jgħajjat messaġġi ta’ ringrazzjament lejn l-istaff mediku. Kien hemm min ukoll li għax m’għandux gallarija, ħaseb f’mod oħra biex juru l-apprezzament billi daqqew strument li jafu jdoqqu u ddedikaw silta għalihom b’filmat fuq il-mezzi soċjali. Sibna min daqq il-kitarra u kanta magħha, kien hemm min dak l-accordian, u min daqq il-pjani. Dalgħodu kienu diversi tobba, infermiera u oħrajn li jaħdmu l-isptar li wrew apprezzament għal dan il-ġest pożittiv li lkoll mliehom b’aktar kuraġġ biex ikomplu jissieltu l-covid 19, ilkoll konvinti li din il-mewġa li rikbet mhux biss lil pajjiżna iżda lid-dinja kollha, se tingħeleb b’determinazzjoni kbira. Gwardamanġa San Ġiljan Mellieħa Ħaż-Żabbar    "
2020-03-18,L-iskejjel se jibqgħu magħluqa,https://www.tvm.com.mt/mt/news/l-iskejjel-se-jibqghu-maghluqa/,"L-iskejjel se jibqgħu magħluqin sat-tmiem tal-vaganzi skolastiċi tal-Għid, li jintemmu nhar il-Ġimgħa 17 ta’ April, 2020 Fi stqarrija, il-Gvern qal li  qed jirriżerva li, eqreb lejn id-data tas-17 ta’ April 2020 isiru pronunzjamenti ulterjuri wara konsultazzjonijiet mal-Awtoritajiet tas-Saħħa. Il-ġimgħa l-oħra, f’konferenza tal-aħbarijiet il-Gvern ħabbar li qed jagħlaq l-iskejjel mill-Ġimgħa 13 ta’ Marzu sal-Ġimgħa 20 ta’ Marzu."
2020-03-18,Sospiżi t-titjiriet lejn Malta mis-Sibt,https://www.tvm.com.mt/mt/news/sospizi-t-titjiriet-lejn-malta-mis-sibt/,"L-Awtoritajiet tas-Saħħa ssospendew t-titjiriet skedati lejn Malta mis-Sibt li ġej. L-avviż intbagħat bħala Notice to Airmen, tard ilbieraħ filgħaxija. Fl-avviż ġie spjegat li t-titjiriet affettwati huma dawk tal-passiġġieri li jkunu telqu wara nofsilejl ta’ bejn il-Ġimgħa u s-Sibt li ġej. Din is-sospensjoni hija temporanja. It-titjiriet bil-merkanzija se jitħallew joperaw minħabba raġunijiet umanitarji jew ta’ ripatrijazzjoni. L-avviż jgħid ukoll li l-awtoritajiet Maltin jistgħu f’każijiet speċjali jawtorizzaw titjiriet individwali."
2020-03-17,4 sigħat oħra l-barijiet jagħlqu l-bibien tagħhom iżda Paceville diġà baħħ,https://www.tvm.com.mt/mt/news/4-sighat-ohra-l-barijiet-jaghlqu-l-bibien-taghhom-izda-paceville-diga-bahh/,"F’anqas minn erba’ sigħat oħra, tidħol fis-seħħ direttiva tal-awtoritajiet li tolqot direttament l-industrija tad-divertiment bl-għeluq tal-ħwienet tax-xorb, ristoranti, gyms, swali taċ-ċinema u tat-tombla, u każini. TVM jinsab fil-mekka tad-divertiment: Paceville, qabel mal-lokalità tiskot. Illum il-festa ta’ San Patrizju – festa li normalment tiksi kull rokna ta’ divertiment f’Paceville u San Ġiljan bin-nies. Din is-sena, iżda storja oħra. Baħħ totali fit-toroq, bl-istabbilimenti qed iħejju biex jagħlqu il-bibien – bit-tul ta’ żmien biex jerġgħu jiftħu mhux magħruf. Magħna għandna lil Philip Fenech, li jirrappreżenta l-istabbilimenti f’Paceville jgħid kif din intlaqet mis-sidien u l-operaturi tan-negozji. Infakkru li waqt li il-bars, ristoranti, każini u gyms se jagħlqu il-bibien tagħhom f’nofs il-lejl, is-servizz ta’ take aways u deliveries se jibqa’ miftuħ, li kif qal il-Prim ministru stess ilbieraħ hu servizz essenzjali li jibqa’ għaddej.      "
2020-03-17,It-tixrid tal-Covid-19 kif qed jaffettwa s-saħħa mentali tagħna?,https://www.tvm.com.mt/mt/news/it-tixrid-tal-covid-19-kif-qed-jaffettwa-s-sahha-mentali-taghna/,"Bħalissa ninsabu bbumbardjati b’aħbarijiet il-ħin kollu fuq ħaġa waħda: il-Coronavirus. Iċ-Chairman għas-Servizzi tas-Saħħa Mentali, Dr Anton Grech tkellem fuq TVM dwar kif dan kollu qed jaffettwa s-saħħa mentali tagħna. Mistoqsi dwar il-persuni li jbatu minn ansjetà jew kundizzjonijiet bħal OCD, Dr Grech qal li bħalissa tiżdiedilhom u appella li żgur mhux żmien li wieħedinaqqas il-pinnoli jew kura li jkun tpoġġa fuqhom. Isma’ l-intervista kollha hawn:  "
2020-03-17,"Il-pandemija tista’ twassal biex 14,000 persuna jkollhom bżonn kura fl-isptar Mater Dei",https://www.tvm.com.mt/mt/news/il-pandemija-tista-twassal-biex-14000-persuna-jkollhom-bzonn-kura-fl-isptar-mater-dei/,"Waqt li bosta pajjiżi qed jagħmlu mudelli matematiċi dwar kemm qed ibassru li jkollhom pazjenti infettati fil-coronavirus, il-Professur Victor Grech jistma li Malta jista’ jkollha mal-mitt elf każ iżda jispjega li mal-14,000 ser ikollhom bżonn kura fl-isptar. Spjega li l-istrateġija tal-awtoritajiet tas-saħħa bil-miżuri li qed jittieħdu qed jimmiraw li l-pandemija f’Malta ma tisplodix f’daqqa waħda iżda tkun mifruxa biex ikunu jistgħu jlaħħqu ma’ din l-emerġenza medika. Il-Professur Grech saħaq li d-deċiżjoni dwar lockdown trid tittieħed fil-mument opportun fuq bażi xjentifika. Il-Professur Victor Grech – pedjatra li jispeċjalizza fil-qalb fl-isptar Mater Dei u riċerkatur – qal li l-coronavirus se jkompli jinfirex. ”Mhux possibbli ma jinfirixx. Aħna li nistgħu nagħmlu huwa li nikkontrollaw kemm jinfirex malajr kif qed nagħmlu.” Hu appella lill-pubbliku biex isegwi l-miżuri rakkomandati mill-Awtoritajiet tas-Saħħa. Wissa li dan mhux żmien ta’ ħruġ, speċjalment f’postijiet fejn jinġabru n-nies. ”Jekk ma noqogħdux attenti, tant se jimirdu nies, tant se jiġu nies l-isptar iħabbtulna l-bieb li l-isptar se jegħreq u mbagħad ikollna mwiet għalxejn sempliċiment għax aħna mhux ħa nlaħħqu.” Il-Professur Grech qal li jekk jiġri bħalma ġara f’pajjiżi oħra, il-każi se jirduppjaw kull ġimgħa u tal-lanqas 14 fil-mija jkollhom jiddaħħlu l-isptar minħabba l-kundizzjoni tagħhom. “F’dawn il-ġimgħat li ġejjin ħa naraw l-ITU jibda jimtela’ bil-mod bil-każijiet ivventilati u morda ħafna jiġifieri ħa jkollna minnhom imma please bil-mod.” Abbażi tal-kalkoli tal-Għaqda Dinjija tas-Saħħa, il-Professur Grech qed jistma li b’popolazzjoni ta’ kważi ħames mitt elf persuna u f’każ li 20% minnhom jiġu infettati, possibilment f’Malta jistgħu jintlaqtu mal-mitt elf persuna. Jekk jiġri hekk 14,000 se jkollhom bżonn il-kura l-isptar u mal-5,000 se jidħlu fit-Taqsima tal-Kura Intensiva. Il-Professur Grech qal li fid-dawl li r-rata ta’ mortalità hija ta’ tnejn fil-mija – mal-elfejn persuna jistgħu jmutu bil-virus. Huwa qal li l-lockdown ma jiddependix minn kemm ikun hawn każijiet. “Mhux in-numru ta’ każijiet imma kemm ikun tiela’ malajr in-numru ta’ każijiet kuljum jew kull ġimgħa.” Il-Professur Grech wissa li jekk jittieħdu miżuri eċċessivi mhux f’waqthom jistgħu jwasslu biex il-virus jerġa’ jinfirex. L-ewwel każ ta’ coronavirus f’Malta ġie kkonfermat is-Sibt 7 ta’ Marzu u fl-ewwel ġimgħa kien hemm tmintax-il każ. Fl-ewwel tlett ijiem tal-tieni ġimgħa l-każi aktar milli rduppjaw."
2020-03-17,"Il-multa ta’ €3,000 s’issa swiet ta’ deterrent…",https://www.tvm.com.mt/mt/news/il-multa-ta-e3000-sissa-swiet-ta-deterrent/,"Il-Pulizija, flimkien ma’ uffiċjali tas-Sanità u tas-CPD f’dawn l-aħħar jiem għamlu mal-577 spezzjoni biex jiżguraw li kull min ġie minn barra u/jew ġie f’kuntatt ma’ xi ħadd infettat osserva r-regolamenti ta’ kwarantina. Fl-aħħar 24 siegħa biss, saru mal-149 spezzjoni f’Malta u 26 spezzjonijiet f’Għawdex. Kulħadd instab li kien qed josserva r-regoli tal-kwarantina. Dan ix-xogħol se jkompli fis-sigħat u ġranet li ġejjin kemm f’residenzi privati kif ukoll f’lukandi. Kull min jinqabad jikser il-kwarantina jingħata multa ta’ €3,000 kull darba li ma josservax ir-regoli."
2020-03-17,L-MDA lesta tipprovdi propjetajiet biex jinbidlu f’faċilitajiet mediċi temporanji,https://www.tvm.com.mt/mt/news/l-mda-lesta-tipprovdi-propjetajiet-biex-jinbidlu-ffacilitajiet-medici-temporanji/,L-MDA se tkun qed tiddiskuti mal-gvern biex tidentifika u tipprovdi propjetajiet eżistenti biex dawn jinbidlu f’faċilitajiet mediċi temporanji. Dan l-assoċjazzjoni qalitu fi stqarrija fejn saħqet li l-prijorità assoluta għandha tingħata lis-saħħa tal-poplu Malti. Qalet li biex tiġi ssalvagwardjata s-saħħa tal-poplu hemm bżonn li tingħata aktar attenzjoni lis-servizzi mediċi u għalhekk hija qiegħda toffri l-għajnuna tagħha biex tgħin lill-familji Maltin ikampaw f’din is-sitwazzjoni diffiċli.
2020-03-17,Il-PN jipproponi miżuri ta’ appoġġ biex jiġu mgħejjuna n-negozji u salvati l-impjiegi,https://www.tvm.com.mt/mt/news/il-pn-jipproponi-mizuri-ta-appogg-biex-jigu-mghejjuna-n-negozji-u-salvati-l-impjiegi/,"Il-Kap tal-Oppożizzjoni, Adrian Delia, ippropona sensiela ta’ miżuri li l-Gvern għandu jagħmel biex jgħin lill-ħaddiema u lin-negozji li qed iħabbtu wiċċhom mal-konsegwenzi tal-Coronavirus. Hu qal li l-pajjiż għandu bżonn pakkett ta’ għajnuna finanzjarja biex ikunu salvati l-intrapriżi u l-impjegati tagħhom. F’konferenza tal-aħbarijiet, il-Kap tal-Partit Nazzjonalista Adrian Delia qal li l-Gvern għandu jagħmel tajjeb għal-leave tal-kwarantina tal-ħaddiema kollha. Żied li l-Gvern għandu jħallas nofs il-pagi tal-ħaddiema li jkunu f’riskju li jitkeċċew, bil-pagi jiġu kkapjati wara diskussjoni mal-korpi kostitwiti. Argument li jekk il-ħaddiema jitkeċċew, il-gvern xorta jkollu jħallas ir-relief lill-ħaddiema f’relief meta jirreġistraw għax-xogħol. Qal li jekk negozji jingħataw din l-għajnuna jridu jintrabtu li ma jkeċċu l-ebda ħaddiem. Il-Kap Nazzjonalista ħeġġeġ lill-Gvern biex jingħaqad mal-banek biex itaffu l-piż minn fuq in-negozji, fosthom billi jiġu posposti l-ħlasijiet fuq is-self. Qal għandu jsir pakkett ta’ self vantaġġjuż bil-Gvern jagħmel tajjeb bħala garanzija fuqu. Dr Delia appella lill-Gvern biex jgħaddi liġijiet ta’ emerġenza biex jitnieda minnufih pakkett finanzjarju ta’ għajnuna lin-negozji u l-ħaddiema. Mistoqsi minn TVM jekk għadux favur lockdown wara li lbieraħ iltaqa’ mas-Supretendent tas-Saħħa Pubblika, Dr Delia qal li issa tliet kwarti tal-lockdown diġà qed jiġi implimentat u żied li għandu jkun hemm diskussjoni dwar il-bqija. Kompla iżda li l-Gvern aġixxa tard, tant li ħalla t-titjiriet għaddejjin li rriżultaw f’diversi każi ta’ nies bil-COVID19."
2020-03-17,Din il-ġimgħa jitħabbar jekk l-iskejjel hux se jibqgħu magħluqa,https://www.tvm.com.mt/mt/news/din-il-gimgha-jithabbar-jekk-l-iskejjel-hux-se-jibqghu-maghluqa/,"Il-Ministru għall-Edukazzjoni u x-Xogħol, Owen Bonnici, qal li aktar tard din il-gimgħa se jitħabbar jekk l-iskejjel humiex se jibqgħu magħluqa jew le. Il-Ministru Bonnici qal dan fi tweġiba supplimentari fil-Parlament lid-Deputat Nazzjonalista Hermann Schiavone. Huwa qal li d-deċiżjonijiet jittieħdu fl-interess tat-tfal u tas-saħħa pubblika. Il-Ministru Bonnici qal li l-eżamijiet nazzjonali bil-miktub ta’ tmiem is-sekondarja, magħrufa bħala l-O levels, se jsiru kif prevvist. Huwa qal li jekk ikun hemm bżonn li dawn l-eżamijiet ikunu posposti, il-pubbliku jkun infurmat."
2020-03-17,Imwiet b’tislima qasira – qed jidfnu lill-għeżież tagħhom bla ċerimonji,https://www.tvm.com.mt/mt/news/imwiet-btislima-qasira-qed-jidfnu-lill-gheziez-taghhom-bla-cerimonji/,"Dawk li tilfu lill-għeżież tagħhom fl-aħħar jiem kellhom jagħtuhom tislima ħafna iqsar milli x’aktarx xtaqu. Fost dawn il-familja ta’ Annie Borg, li mietet fl-età ta’ 95 sena. In-neputi ta’ Annie, il-ġurnalist sportiv Cristian Muscat, xerred fuq il-midja soċjali ritratt tad-difna fiċ-ċimiterju tal-Mosta, li minħabba s-sitwazzjoni tal-Coronavirus, kellha ssir fil-privat. Carmen, bint Annie, qalet lil TVM li meta ommha mietet id-dar, ittieħdet lejn il-kamra mortwarja ta’ Mater Dei, bħal ma jsir is-soltu. Minn hemm iżda ttieħdet dirett lejn iċ-ċimiterju, akkumpanjata minn qassis li qal talba wkoll fil-kamra mortwarja. Talba oħra ngħadet fiċ-ċimiterju, u immedjatament saret id-difna. Għal din il-funzjoni qasira setgħu jattendu biss il-qraba immedjati ta’ Annie. F’aġġornament illum, l-Isqof Awżiljarju Joseph Galea Curmi appella biex, filwaqt li kollox isir b’dinjità u b’sensibilità, il-qassis m’għandux itawwal iżżejjed. Intqal li l-Kurja ġiet avviċinata mill-amministrazzjoni taċ-ċimiterju, li għandhom ordnijiet biex id-dfin fiċ-ċimiterju ma jiħux fit-tul ħalli ma jkunx hemm nies miġbura f’daqqa għal tul ta’ ħin."
2020-03-17,Tisħiħ tal-komunikazzjoni fid-djar għall-anzjani u persuni b’diżabbiltà,https://www.tvm.com.mt/mt/news/tishih-tal-komunikazzjoni-fid-djar-ghall-anzjani-u-persuni-bdizabbilta/,"Fid-dawl tal-aħħar żviluppi fit-tifrix ta’ Covid-19, li wasslu biex kellhom jitwaqqfu temporanjament iż-żjarat kollha fid-djar tal-anzjani u fir-residenzi tal-persuni b’diżabilità, il-Ministeru għall-Familja, Drittijiet tat-Tfal u Solidarjetà Soċjali flimkien mas-Segretarjat Parlamentari għall-Anzjanità Attiva u l-Persuni b’Diżabilità, qed iħabbru li qed isir komunikazzjoni permezz ta’ video calls, social media, telefonati jew mezz ieħor ta’ komunikazzjoni bejn ir-residenti u l-familjari. Ir-residenza ta’ San Vinċenz De Paul qed tassigura li din il-komunikazzjoni ssir ukoll. Dan billi introduċiet is-servizz ta’ Skype fil-wards. Mezz ta’ komunikazzjoni bejn ir-residenti fi djar għal persuni b’diżabilità u l-familjari qed isir ukoll. Barra minn hekk se jsiru wkoll diversi sessjonijiet tal-Università tat-Terza Età fuq ir-radju. Dawn se jiġu trażmessi fuq l-istazzjon tar-radju tal-Università, Campus FM, frekwenza 103.7. Il-lezzjonijiet li se jixxandru huma kif ġej: L-Erbgħa 18 ta’ Marzu mis-6pm sas-7:30pm – Il-Mużika u s-Sħubija tagħha (Mr Peter Paul Ciantar) u L-Inkwiżitur u l-Inkwiżizzjoni (Mr Vincent Zammit) L-Erbgħa 25 ta’ Marzu mis-6pm sas-7:30pm – Il-Mużika u s-Sħubija tagħha (Mr Peter Paul Ciantar) u L-Inkwiżitur u l-Inkwiżizzjoni (Mr Vincent Zammit)   Il-Ministeru għall-Familja, Drittijiet tat-Tfal u Solidarjetà Soċjali flimkien mas-Segretarjat Parlamentari għall-Anzjanità Attiva u l-Persuni b’Diżabilità jixtiequ juru l-apprezzament tagħhom lejn il-koperazzjoni kbira mill-poplu Malti kollu kif ukoll apprezzament lejn l-isforz kollettiv li qed isir sabiex flimkien negħlbu din l-isfida. Attachments area"
2020-03-17,X’effett qed iħalli l-Coronavirus fuq il-kummerċ?,https://www.tvm.com.mt/mt/news/xeffett-qed-ihalli-l-coronavirus-fuq-il-kummerc/,"L-ewwel stħarriġ dwar is-sentiment tan-negozji tal-konsegwenzi tal-pandemija tal-coronavirus juri l-effetti gravi li din qed tħalli fil-qasam tal-kummerċ. L-istħarriġ li sar mill-Kamra tan-Negozju f’Għawdex juri li kważi 71% tal-intrapriżi qalu li ġew milquta ħażin. Kważi 42% qalu li ser ikollhom inaqsu l-operat tagħhom u 33% qalu li ser ikollhom inaqsu l-ħaddiema. 63% qalu li l-miżuri li tħabbru s’issa mill-gvern biex jgħin lin-negozji huma insuffiċjenti. Aktar minn 62% qalu li ser jintlaqtu ħażin bil-fatt li ser ikollhom iħallsu huma għal-leave speċjali tal-kwarantina. Kważi 94% tan-negozji Għawdxin sejħu biex ikun hemm pakkett ta’ inċentivi li jitfassal għall-ħtiġijiet tal-intrapriżi fil-gżira. Intant, l-Assoċjazzjoni tal-Istabbilimenti tal-Catering qalet li minn stħarriġ fost il-membri tagħha, għax-xagħrejn li ġejjin, dawn jifilħu jħallsu l-pagi għal jumejn fil-ġimgħa u hemm oħrajn li lanqas dan ma jaffordjaw. L-assoċjazzjoni għamlet ukoll proposti biex jittaffa l-piż fuq l-istabbilimenti fosthom għat-tnaqqis fit-taxxa għas-sidien ta’ propjetajiet li naqqsu l-kera b’50% għan-negozji u b’75 għad-djar."
2020-03-17,Il-Kurja magħluqa – ara kif tista’ titkellem mal-ħaddiema tal-Caritas,https://www.tvm.com.mt/mt/news/il-kurja-maghluqa-ara-kif-tista-titkellem-mal-haddiema-tal-caritas/,"L-għaqda Caritas Malta avżat li ma tistax tkompli bis-servizzi tagħha ma’ dawk l-aktar vulnerabbli peress li l-Kurja tal-Arċisqof fil-Furjana, minn fejn topera s-servizzi tagħha, tinsab magħluqa. Fi stqarrija l-Caritas qalet li permezz ta’ staff professjonali se tibqa’ tagħti servizz b’mezzi teknoloġiċi; email, webcams u wkoll telefonati. Għalhekk, dawk li jkollhom bżonn jitkellmu ma’ ħaddiema soċjali tal-Caritas, jistgħu jagħmlu dan fuq dawn in-numri jew email: "
2020-03-17,Ibgħat messaġġ ta’ kuraġġ lil tobba u infermiera li qed jaħdmu lejl u nhar,https://www.tvm.com.mt/mt/news/ibghat-messagg-ta-kuragg-lil-tobba-u-infermiera-li-qed-jahdmu-lejl-u-nhar/,"Bosta naħarbu minnu, imm’huma jfittxuh. F’dawn il-jiem, b’mod speċjali, ilkoll qed noqogħdu b’seba’ għajnejn biex naħarbu l-mard. Madanakollu, bħalissa, għadd ta’ tobba u infermiera, qed jagħtu qalbhom, b’ħidma sfieqa li ħafna drabi żżommhom ‘il bogħod mill-għeżież tagħhom, bil-għan li jiġġieldu l-mard f’isimna u jipproteġuna lkoll. F’dan l-isfond, il-paġna ta’ Facebook “Covid19 Malta” qed tniedi kampanja bl-isem ta’ “Lill-Eroj tagħna ngħidulhom Grazzi!” biex il-poplu Malti u Għawdxi jibgħat filmat jew voice message ta’ kuraġġ lil kull min hu nvolut fil-qasam tas-saħħa, u li bħalissa qed jaħdem lejl u nhar. Tista’ tibgħat il-messaġġi tiegħek bil-WhatsApp fuq 79075414."
2020-03-17,Pazjenta li kienet rikoverata f’Mater Dei minħabba ksur joħroġilha l-Coronavirus,https://www.tvm.com.mt/mt/news/pazjenta-li-kienet-rikoverata-fmater-dei-minhabba-ksur-johorgilha-l-coronavirus/,"Fost it-tmien każijiet ġodda ta’ Coronavirus imħabbra llum, hemm mara ta’ 59 sena li kienet rikoverata f’Mater Dei minħabba ksur. Il-mara hija Ingliża li tgħix f’Malta li ma kinitx siefret, pero fil-5 ta’ Marzu daħlet Mater Dei minħabba ksur, u fit-13 ta’ Marzu ħarġulha sintomi respiratorji, u wara li ġiet ittestjata għal Covid-19 irriżultat fil-pożittiv. Waqt konferenza stampa llum, is-Superintendent tas-Saħħa Pubblika, Prof Charmaine Gauci, qalet li bdew bl-investigazzjoni biex jifhmu minn fejn ġie l-kuntatt. Il-pazjenta ttieħdet fl-IDU, kif ukoll il-pazjenti li kienu fil-kamra magħha, u s-sala ngħalqet u qed tinżamm magħluqa. Ġie investigat ukoll l-istaff li seta’ kellu kuntatt magħha u qed jinżammu fi kwarantina. Qed jiġu kkuntattjati wkoll pazjenti oħra li kienu f’din is-sala u li seta’ kellhom kuntatt magħha. Intqal li din il-mara kellha kuntatt qasir ma’ healthcare worker li rriżulta pożittiv, iżda l-kuntatt kien qasir ħafna u mhux suppost li l-virus ittieħed skont l-ECDC. S’issa hemm erba’ każijiet ta’ trażmissjoni lokali.  "
2020-03-17,8 każijiet ġodda ta’ pazjenti bil-Coronavirus – fosthom tifel ta’ 3 snin,https://www.tvm.com.mt/mt/news/8-kazijiet-godda-ta-pazjenti-bil-coronavirus-fosthom-tifel-ta-3-snin/,"Jitilgħu għal 38 il-każijiet ikkonfermati ta’ Coronavirus f’Malta. Sa nofsinhar, Malta kellha tmien każijiet ġodda ta’ persuni bil-Covid-19 fosthom tifel Malti ta’ 3 snin li ħarġulu s-sintomi jumejn ilu, meta li l-iskejjel kienu diġà ngħalqu. It-tifel jinsab fi stat tajjeb ta’ saħħa. It-tifel huwa l-iżgħar pazjent f’Malta bil-Covid-19 u fl-istess ħin l-akbar pazjent ġie kkonfermat illum huwa Malti ta’ 62 sena. Mill-inqas nofs il-każijiet, jiġifieri erba’ każijiet, huma meqjusa bħala infezzjonijiet lokali. Is-Supretendent tas-Saħħa Pubblika, Charmaine Gauci, qalet li fost il-każijiet il-ġodda hemm Ingliża ta’ 59 sena li tgħix Malta. Il-Professur Gauci spjegat li l-mara daħlet l-Isptar Mater Dei bi ksur u jiem wara ħarġulha s-sintomi tal-Coronavirus. Il-Professur Gauci spjegat li mill-investigazzjonijiet, li għadhom għaddejjin, jirriżulta li l-Ingliża seta’ kellha kuntatt ma’ ħaddiem fil-qasam tas-saħħa li fl-aħħar jiem irriżulta pożittiv għall-virus. Hi qalet li bħala prekawzjoni, ingħalqet is-sala fl-isptar li kienet fiha l-Ingliża. L-aħħar każijiet ta’ Coronavirus irrapportati mill-awtoritajiet tas-saħħa sat-Tlieta f’nofsinhar huma ta’ 8 persuni u b’hekk telgħu għal 38 l-każijiet ta’ Covid-19 f’Malta. Is-Supretendent tas-Saħħa Pubblika, Charmaine Gauci, qalet li tifel Malti ta’ 3 snin kellu d-deni jumejn ilu u jinsab fi stat tajjeb ta’ saħħa. Spjegat li t-tifel ma kellux kuntatt ma’ tfal oħrajn għax irriżulta pożittiv għall-virus waqt li l-iskejjel kienu diġà magħluqin. Il-Professur Gauci kompliet tispjega li missier ta’ 58 sena u ibnu ta’ 15-il sena, it-tnejn Taljani li jgħixu Malta, irriżultaw pożittiv għall-virus wara li l-missier kien Ruma fil-5 ta’ Marzu. Sostniet li flimkien mal-omm, il-familja Taljana segwit il-pariri tal-awtoritajiet u ilhom fi kwarantina mindu l-missier ġie lura mill-Italja. Is-Supretendent tas-Saħħa Pubblika qalet li każ ieħor huwa ta’ Ingliża ta’ 59 sena, li tgħix Malta, u li daħlet l-isptar bi ksur fil-5 ta’ Marzu. Erbat ijiem ilu, ħarġulha s-sintomi u rriżultat pożittiv għall-Coronavirus. Il-Professur Gauci rrimarkat li pazjenta li kienet ħdejha rriżultat negattiv għall-virus u s-sala fejn kienet il-pazjenta Ingliża ngħalqet u għalissa mhix tintuża. ”Aħna wkoll rajna minn kienu l-istaff li kienu f’kuntatt u mill-ewwel dawn qagħdu fi kwarantina. Rajna wkoll fejn seta’ kella kuntatt din il-persuna. Ftakru li din daħlet fil-5 ta’ Marzu u din setgħet kienet ġabitha minn barra fil-komunità u nafu wkoll li kellha kuntatt żgħir ħafna ma’ healthcare worker li kien diġà kkonfermat pożittiv iktar kmieni.” Il-Professur Gauci qalet li l-każijiet l-oħra huma ta’ Maltija ta’ 26 sena li ġiet lura mir-Renju Unit erbat ijiem ilu. Spjegat li waqt li kienet fi kwarantina ħarġilha d-deni u kellha s-sogħla. Kompliet tgħid li każ ieħor huwa ta’ Malti ta’ 28 sena li kellu kuntatt ma’ kollega tiegħu li kien Sqallija/ Hi qalet li r-raġel ħarġulu s-sintomi fi tmiem il-ġimgħa li għaddiet waqt li kien id-dar. Każ ieħor jittratta Malti ta’ 62 sena li ġie mir-Renju Unit u jumejn ilu ħarġulu s-sintomi waqt li kien fi kwarantina. Il-Professur Gauci qalet li l-aħħar każ hu ta’ Malti ieħor ta’ 52 sena, li jaħdem f’kumpanija privata. Ġimgħa ilu kellu d-deni u s-sogħla u ġie kkonfermat li ħa l-infezzjoni/ Għall-awtoritajiet tas-saħħa dan huwa każ partikulari. ”Ma stajniex insibu minn fejn seta’ ġie l-kuntatt u allura dħalna fil-mod mal-persuna għax aħna nafu li inti għandek iktar ċans li jkollok espożizzjoni fejn ikun hemm iffullar u li stajna nsibu li dan kien attenda gym jiġifieri jista’ jkun li kien hemm xi ħadd li kien sintomatiku hemmhekk u b’hekk għaddiha lil dan il-persuna.” Mistoqsija minn Television Malta jekk l-isptar jaffordjax jitlef ħaddiema fil-qasam tas-saħħa għax jintalbu joqogħdu fi kwarantina, il-Professur Gauci kienet skjetta. ”Ma nieħdu l-ebda shortcut, avolja għandna bżonnhom, l-ewwel jiġi s-saħħa tal-pazjent.” Il-Professur Gauci tenniet l-appell biex in-nies iżommu d-distanza minn xulxin kemm jista’ jkun. Ara l-konferenza stampa kollha hawn:  "
2020-03-17,Covid19 f’Malta: Ħarsa lejn dak li seħħ fis-16 ta’ Marzu,https://www.tvm.com.mt/mt/news/covid19-fmalta-harsa-lejn-dak-li-sehh-fis-16-ta-marzu/,"Minbarra konferenzi stampa kuljum biex iwassal l-aħħar aġġornamenti lill-pubbliku b’rabta mal-Covid-19, il-Gvern Malti qed jippubblika bulettin li jiġbor fih il-miżuri li qed jittieħdu mill-awtoritajiet ġurnata b’ġurnata. Il-bulettin jinkludi wkoll tagħrif utli bħal numri ta’ għajnuna. Segwi hawn il-bulettin tas-16 t’ Marzu 2020 Intant, dawn huma l-aħħar erba’ bulettini: 12 ta’ Marzu 2020 13 ta’ Marzu 2020 14 ta’ Marzu 2020 15 ta’ Marzu 2020  "
2020-03-17,Il-ġenituri li jaħdmu fil-qasam għas-saħħa moħħhom mistrieħ…,https://www.tvm.com.mt/mt/news/il-genituri-li-jahdmu-fil-qasam-ghas-sahha-mohhhom-mistrieh/,"Il-Ministru għall-Edukazzjoni, Owen Bonnici ħabbar li qed jittieħdu l-miżuri kollha ta’ prevenzjoni fiċ-childcare centre li twaqqaf biex jilqa’ fih it-tfal tal-professjonisti tal-kura tas-saħħa. Dan il-proċess, qal il-Ministru għall-Edukazzjoni, qed isir b’mod regolari biex iwaqqaf it-tixrid tal-Covid-19."
2020-03-17,AĠĠORNAT: Kull lejl qed jiġu affumigati l-karozzi tal-linja,https://www.tvm.com.mt/mt/news/affumigazzjoni-u-tindif-bdizinfettant-fpostijiet-pubblici-fghawdex/,"Matul il-lejl li għadda Transport Malta, flimkien mal-operatur, għamlu fumigazzjoni tal-karozzi tal-linja li ntużaw matul il-ġurnata. Fi stqarrija maħruġa minn Transport Malta ntqal li dan il-proċess ser jibqa’ jsir kull lejl. Waqt din il-fumigazzjoni, persuna li kienet libsa ilbies protettiv daħlet fil-karozza tal-linja u użat kimika ta’ disinfettant biex toqtol kull traċċa possibli tal-virus COVID-19. Wara dan il-fumigar sar ukoll it-tindif normali tal-karozzi tal-linja, liema tindif sar taħt is-superviżjoni tad-Dipartiment tat-Tindif. Dan il-proċess seħħ fil-Park and Ride tal-Furjana u l-Marsa, fiċ-Ċirkewwa u anke fir-Rabat, Għawdex. Apparti l-fumigazzjoni tal-karozzi tal-linja nfushom, qed isir ukoll tindif tal-bus terminals. Il-ħasil ser isir fil-Valletta terminal, Marsa Park and Ride, Pembroke Park and Ride, Buġibba Terminal, Ċirkewwa Terminal, Mater Dei, Bombi, Junior College, Sliema Marina, Victoria Terminal f’Għawdex u l-Port tal-Imġarr f’Għawdex. Fuq il-midja soċjali, il-Ministru għal Għawdex, Clint Camilleri saħaq fuq l-importanza li wieħed ma jivvjaġġax jekk mhux urġenti jew fi bżonn."
2020-03-17,DALWAQT: Is-Superintendent għas-Saħħa tindirizza konferenza stampa dwar Covid-19,https://www.tvm.com.mt/mt/news/dalwaqt-is-superintendent-ghas-sahha-tindirizza-konferenza-stampa-dwar-covid-19/,"Is-Superintendent għas-Saħħa, il-Professur Charmaine Gauci mistennija tindirizza konferenza stampa fl-12:00 dwar l-aħħar żviluppi tas-sitwazzjoni attwali. Il-konferenza se tixxandar fuq tvm.com.mt , TVM u l-paġna facebook ta’ TVM.  "
2020-03-17,Iċ-ċentru tad-Detox ikompli jagħti s-servizzi lill-klijenti,https://www.tvm.com.mt/mt/news/ic-centru-tad-detox-ikompli-jaghti-s-servizzi-lill-klijenti/,"Il-Fondazzjoni għal Servizzi ta’ Ħarsien Soċjali, l-FSWS ħabbret illi fiċ-ċirkostanzi eżistenti, se tkun qed tadotta proċeduri biex filwaqt li tħares is-saħħa tal-impjegati tagħha, jiġi assigurat li dan is-servizz ikompli jingħata lill-klijenti. Għal dan il-għan ġie deċiż illi l-impjegati jinqasmu f’żewġ gruppi, fejn ma jkollhom l-ebda kuntatt ma’ xulxin billi jaħdmu fi ġranet differenti. Dan għaliex jekk xi impjegat mill-ewwel grupp jiġi nfettat bil-Covid-19, il-grupp kollu jkollu joqgħod kwarantina. Dan ikun ifisser ukoll illi wieħed mill-grupp ikollu jaħdem għall-14-il ġurnata sħaħ. Il-Fondazzjoni tixtieq tassigura illi t-tqassim tal-Methadone fiċ-Ċentru tad-Detox huwa sikur minħabba li dan jitqassam minn wara l-ħġieġa. Ħadd m’hu se jkun qed jitħalla jidħol fil-bini tad-Detox, għajr għall-każijiet ta’ emerġenza. L-appuntamenti li saru bħala ‘follow-up’ se jiġu posposti; filwaqt li mhux se jkun hemm laqgħat barra jew żjarat mit-tobba, fil-komunitajiet ta’ rijabilitazzjoni mill-vizzji, li jinkludu fost oħrajn il-Komunità Santa Marija u anke l-Caritas. Il-Fondazzjoni temmet tgħid illi kif qiegħed jiġri f’diversi entitajiet governattivi, se tkun qed tieħu miżuri preventivi bil-għan li tikkumbatti l-Coronavirus u tnaqqas il-possibilità ta’ tixrid tiegħu. L-FSWS appellat lill-pubbliku biex isegwi kull struzzjonijiet mogħtija mill-uffiċjali tagħha filwaqt li ma jsirux dikjarazzjonijiet foloz biex jiġu evitati li jittieħdu passi kontrihom."
2020-03-17,L-aħħar tgħanniqa qabel iqattgħu 3 ġimgħat mal-anzjani,https://www.tvm.com.mt/mt/news/l-ahhar-tghanniqa-qabel-iqattghu-3-gimghat-mal-anzjani/,"Sabiex titnaqqas il-probabbiltà tat-tixrid tal-Covid-19, il-ħaddiema ta’ CareMalta ftehemu li jqattgħu tliet ġimgħat sħaħ mal-anzjani residenti. Mill-bieraħ, il-ħaddiema ta’ CareMalta, b’sagrifiċċju qablu li jgħixu għal 3 ġimgħat mal-anzjani residenti biex inaqqsu u jipproteġuhom mit-tixrid tal-virus. Barra minn hekk, l-istaff ta’ CareMalta ħoloq sistema ta’ Skype connections biex il-qraba tal-anzjani jkunu jistgħu jikkomunikaw magħhom ladarba l-viżti twaqqfu għall-ħarsien u s-saħħa tar-residenti."
2020-03-17,ARA: It-tfal jiġbdu s-simpatija fil-qofol tal-pandemija,https://www.tvm.com.mt/mt/news/ara-it-tfal-jigbdu-s-simpatija-fil-qofol-tal-pandemija/,"Michelle Rausi, omm iċ-ċkejkna Francesca, li dan l-aħħar saret popolari fix-xena tal-immudellar, illum qed timmudella mod ieħor. F’filmat qasir fuq il-midja soċjali, Francesca turi lil sħabha kif għandhom jisgħolu biex ma jxerrdux il-mard. L-istess iċ-ċkejkna Chrizaya Attard, ukoll mudella, li b’kunfidenza liema bħalha għamlet diskursata skjetta dwar kif in-nies jistgħu jevitaw li jxerrdu l-mard. Steph Curmi, omm Adam, qalet li minn dejjem jgħid li jixtieq isir tabib, u għalhekk f’dan il-mument xtaq jagħmel ġest biex iwassal messaġġ ta’ kuraġġ lill-ħaddiema fil-qasam tas-saħħa li jaspira li xi darba jkun fosthom. Erba’ aħwa Taljani jkantaw diska popolari, iżda bil-lirika mibdula biex jesprimu l-frustrazzjoni tagħhom li ġew sfurzati jibqgħu ġewwa. Juru iżda li jifhmu dan il-bżonn, u jwasslu messaġġ importanti anki lill-adulti.  "
2020-03-17,"Se jitwaqqaf l-ivjaġġar fiż-żona Schengen, Franza trid li l-Ewropa tagħlaq il-fruntieri",https://www.tvm.com.mt/mt/news/se-jitwaqqaf-l-ivjaggar-fiz-zona-schengen-franza-trid-li-l-ewropa-taghlaq-il-fruntieri/,"Il-Kummissjoni Ewropea qed tippjana li twaqqaf l-ivjaġġar mhux essenzjali fiż-żona Schengen, hekk kif aktar pajjiżi Ewropej qed jagħlqu l-fruntieri tagħhom bil-għan li l-Coronavirus ma jkomplix jinfirex. Il-President tal-Kummissjoni Ewropea, Ursula von der Leyen qalet li se titlob lill-mexxejja biex jimplimentaw dawn il-miżuri. Qalet li aktar ma jonqos l-ivjaġġar, aktar jinżamm il-virus. Il-President Franċiż Emmanuel Macron aktar kmieni qal li l-fruntieri esterni tal-Unjoni Ewropea għandhom jingħalqu għall-vjaġġaturi. F’messaġġ lin-nazzjon, il-President Macron qal li l-vjaġġi kollha bejn pajjiżi mhux Ewropej u l-pajjiżi tal-Unjoni Ewropea se jiġu sospiżi. Il-miżuri se jibqgħu fis-seħħ tal-inqas 30 ġurnata. Ċittadini ta’ stati membti li mhumiex fiż-żona Schengen ġew mistiedna biex huma wkoll japplikaw din il-projbizzjoni fl-ivjaġġar. Fir-Renju Unit, il-Prim Ministru Boris Johnson qal li kulħadd għandu jevita vjaġġar mhux neċessarju u kuntatt soċjali, u appella biex il-pubbliku jevita li jmur fil-pubs, ristoranti u f’postijiet fejn jiltaqgħu n-nies. Iktar kmieni, edukaturi u unions tal-għalliema ddiskutew il-pass ’il quddiem dwar jekk l-iskejjel u l-kulleġġi kollha għandhomx jagħlqu, hekk kif in-numru ta’ nies infettati fir-Renju Unit qiegħed ukoll ikompli jiżdied, bil-każi konfermati qabżu l-1,500 u l-imwiet telgħu għal 55."
2020-03-16,Kważi 630 kawża li kellhom jinstemgħu fil-Qorti ġew diferiti,https://www.tvm.com.mt/mt/news/kwazi-630-kawza-li-kellhom-jinstemghu-fil-qorti-gew-diferitti/,"Kważi 630 kawża li kellhom jinstemgħu fil-qorti ġew diferitti wara avviż legali li l-Qorti se tibqa’ magħluqa sa wara l-Għid il-Kbir. Il-Qorti xorta se tisma’ biss kawżi meqjusa urġenti. Il-kamra tal-avukati qed tipproponi biex xi kawżi jinstemgħu permezz tal-video conference biex ix-xogħol talqorti ma jkomplix jaqa’ lura. 286 kawżi kriminali u 358 kawżi ċivili li kellhom jinstemgħu fil-qorti ġew deferiti. B’avviżi maħruġa mill-awli differenti, il-partijiet ngħataw appuntament oħra għal wara l-Għid il-kbir. Dan wara li l-qorti ssospendiet is-seduti. Mil-lum bdiet is-sospensjoni tal-Qorti, fid-dawl tal-imxija tal-COVID-19. Però xi tfisser eżatt sospensjoni tal-Qorti? U x’se jiġri min dawk il-kawżi ta’ importanza nazzjonali? Is-Segretarju Ġenerali tal-Kamra tal-Avukati Dr Stefan Camilleri qal iżda li l-proċess ġudizzjarju mhux se jieqaf għalkollox. “Il-liġi li tagħti diskrezzjoni lil ġudikant li jkun tal-għassa jiddeċiedi l-urġenza tal-każ, taħt il-liġi tagħna meta persuna jkun taħt arrest naturalment l-Qorti tinfetaħ biex jinstema’ dak il-każ.” Mistoqsi x’effett din il-waqfa fil-qorti ser ikollha fuq l-kawżi, Dr Camilleri qal bla dubju l-imxija se tikkawża dewmien fil-kawżi. Ma’ Television Malta stqarr huwa li l-Kamra tal-Avukati tixtieq tibda diskussjoni biex xi kawżi jinstemgħu bil-video conference. “Wara li rajna s-sitwazzjoni forsi nibdew diskussjonijiet mal-diriġenti tal-Qorti u l-Ministeru biex naraw forsi nużaw teknoloġija moderna biex ċertu seduti jsiru bir-remote communication”. Dr Camilleri qal li għalkemm dawn huma miżuri straordinarji dawn huma żminjiet straordinarji u d-deċiżjoni li jingħalqu l-bibien tal-Qorti ttieħedet biex tiġi ssalvagwardjata s-saħħa pubblika. Mistoqsi fuq liema kawżi se jkompli jinstemgħu l-Ministru tal-Ġustizzja Edward Zammit Lewis stqarr li din hi deċiżjoni tal-ġudikanti u mhux tal-Gvern.”Ħallejna dik it-tieqa miftuħa li qiegħda għad-diskrezzjoni tal-Qorti. Iva dawk jistgħu u jsiru min irrid jistaqsi 25902000 u jistgħu jagħtuh informazzjoni dwar il-kawża tiegħu jekk ġietx diferita etċ.” Il-waqfien tax-xogħol fil-qorti mhux biss fl-awli iżda wkoll fir-reġistri tal-qorti fejn issa ma jistgħux jiġu preżentati atti fil-kawżi. Fi stqarrija tal-gvern intqal li l-ħaddiema tal-qorti fejn huwa possibbli ser jaħdmu bit-telework."
2020-03-16,Ħaddiema ordnati joqogħdu kwarantina obbligatorja mhux ser jitilfu l-paga,https://www.tvm.com.mt/mt/news/haddiema-ordnati-joqoghdu-kwarantina-obbligatorja-mhux-ser-jitilfu-l-paga/,"Il-ħaddiema li jkunu ordnati joqogħdu kwarantina obbligatorja mhux ser jitilfu l-paga u l-perjodu tal-kwarantina ser jitqies bħala leave speċjali. Dan wara li b’avviż legali ġew emendati r-regolamenti dwar dritt minimu ta’ leave speċjali. B’dawn l-emendi l-leave tal-kwarantina obbligatorja qed jitqies bħalma jitqies il-leave speċjali għal persuni li jkunu qed iservu bħala ġurati. Dawn l-emendi ntlaqgħu tajjeb mill-unions tal-ħaddiema iżda l-għaqdiet ta’ min iħaddem qed jilmentaw li dan sar mingħajr konsultazzjoni wara li huma kienu diġà talbu li l-leave tal-kwarantina tal-ħaddiema mal-privat għandu jitħallas mill-gvern. L-Assoċjazzjoni ta’ Min Iħaddem sejħet biex l-avviż legali jiġi rtirat u jigi diskussa fil-Kunsill għall-Iżvilupp Eknomiku u Soċjali u fil-Bord għar-Relazzjonijiet tal-Impjiegi. Bl-istess ton ilmentat il-Kamra tan-Negozji Żgħar u Medji, u l-Kamra tal-Kummerċ li sostnew li l-privat m’għandux jitgħabba l-ispiża tal-leave tal-kwarantina anke jekk jaqblu li l-ħaddiema għandhom josservaw l-ordni tal-kwarantina li tingħata lillhom mis-supretendenta tas-saħħa pubblika."
2020-03-16,Il-Coronavirus qed tkompli tħarbat lid-dinja,https://www.tvm.com.mt/mt/news/il-coronavirus-qed-tkompli-tharbat-lid-dinja/,"Il-passa tal-Coronavirus qed tkompli tħarbat lid-dinja. Fl-Ewropa, il-Ġermanja kompliet tissikka u għalqet il-fruntieri ma’ Franza, l-Iżvizzera, l-Awstrija, id-Danimarka u l-Lussemburgu filwaqt li l-Portugall daħlet kontrolli fuq il-fruntiera ma’ Spanja. Fil-Ġermanja mietu 14 u seba t’elef persuna ittestjaw posittiv għall-COVID19. Fi Spanja fejn mart il-Prim Ministru hija waħda minn dawk li ttestjaw fil-posittiv għall-COVID19 – pjazez is-soltu ffullati bin-nies sebħu kważi vojta bid-drones iduru fuq il-kapitali Madrid u jwasslu messaġġi lil dawk il-ftit li baqgħu fit-toroq biex imorru lura d-dar. Madwar 47 miljun Spanjol u Spanjola issa huma kostretti jibqgħu f’darhom bl-eċċezzjoni ta’ dawk li huma msejħa jidħlu xogħol, jew għax-xiri tal-ikel bażiku jew min għandu bżonn sptar. S’issa fi Spanja mietu 335 ruħ u għandhom qrib l-għaxar t’elef każ. Anke Franza qed tkompli żżid il-miżuri u issa l-pajjiż huwa fuq lockdown parzjali hekk kif il-pandemija tal-COVID19 qabad lill-Ewropa f’morsa hekk kif mietu 127 ruħ u għandhom sitt’elef każ ikkonfermat. L-Italja fost l-agħar milquta fl-Ewropa in-numru ta’ mejta kompla tiela’ biex kważi laħaq l-elfejn u l-każi kkonfermati qabżu għall-25,000. Fir-Renju Unit, il-Prim Ministru Boris Johnson qal li kulħadd għandu jevita vjaġġar mhux necessarju, kuntatt soċjali u appella biex il-pubbliku jevita li jmur fil-pubs, ristoranti u f’postijiet fejn jiltaqgħu n-nies. Iktar kmieni, edukaturi u unions tal-għalliema ddiskutew il-pass ‘il quddiem dwar jekk l-iskejjel u l-kulleġġi kollha għandhomx jagħlqu hekk kif in-numri ta’ nies infettati fir-Renju Unit qiegħed ukoll ikompli jiżdied bil-każi konfermati qed joqorbu l-1500 u l-imwiet telgħu għall-36. Fuq in-naħa l-oħra tal-Atlantiku, fl-Istati Uniti wħud mill-ikbar bliet għalqu l-iskejjel, teatri, ħwienet tax-xorb u ristoranti bil-lista ta’ miżuri mistennija tkompli titwal. Il-gvernatur ta’ New York Andrew Cuomo għalaq ristoranti, teatri, casinos u ħwienet u restrizzjonijiet biex ma jinġemgħux nies flimkien. In-numru ta’ vittmi tal-COVID19 fl-Istati Uniti issa tela’ għall-70."
2020-03-16,“L-Oppożizzjoni ppreparata li tagħmel il-parti tagħha quddiem l-isfida tal-COVID-19”,https://www.tvm.com.mt/mt/news/l-oppozizzjoni-ppreparata-li-taghmel-il-parti-taghha-quddiem-l-isfida-tal-covid-19/,"Il-Kap tal-Oppożizzjoni Adrian Delia qal li l-Partit Nazzjonalista qed jagħmel l-almu tiegħu biex Malta tilqa’ kemm jista’ jkun l-imxija tal-coronavirus u jassigura s-sigurtà ta’ saħħet il-poplu. F’laqgħa mas-Supretendent tas-Saħħa Pubblika l-Professur Charmaine Gauci u maċ-Chairman tad-Dipartiment tal-Patoloġija Dr Chris Barbara, Dr Delia qal li l-Oppożizzjoni qed tkun propożittiva u apparti sensiela ta’ proposti li għamlet, qed iżżomm kuntatt kontinwu mal-korpi kostitwiti biex tifhem l-isfidi li qed jiffaċċjaw. Fi stqarrija tal-Partit Nazzjonalista, intqal li l-Professur Gauci fil-laqgħa ma’ Dr Delia spjegat il-miżuri li qed jieħu l-Gvern u tkellmet dwar l-implikazzjonijiet fuq il-pajjiż. Dr Delia radd ħajr lil dawk kollha li qed jaħdmu bla heda f’din is-sitwazzjoni u saħaq fuq l-importanza li l-pubbliku jsegwi l-istruzzjonijiet mill-awtoritajiet."
2020-03-16,Bejjiegħa frustrati li l-coronavirus spiċċa jhedded l-għejxien tagħhom,https://www.tvm.com.mt/mt/news/bejjiegha-frustrati-li-l-coronavirus-spicca-jhedded-l-ghejxien-taghhom/,"Waqt li bosta uffiċini u negozji min rajhom qed jagħlqu biex inaqsu l-periklu tat-tixrid tal-coronavirus, uħud mill-bejjiegħa tal-monti ma laqgħuhiex tajjeb li mhux jitħallew jarmaw anke jekk ix-xerrejja jidhru li naqsu. Dan deher u nħass fil-monti li bħal-lum jarma fil-Mosta. B’avviz legali li nħareġ il-ġimgħa li għaddiet, fis-swieq fil-beraħ jistgħu jarmaw biss il-bejjiegħa tal-ikel waqt li għandu jkun hemm distanza stabilità bejn posta u oħra tal-bejjiegħa. L-attività fil-Monti tal-Mosta t-Tnejn filgħodu bħal bosta ċentri kummerċjali oħra kienet ferm aktar kajman mis-soltu waqt li jidher li wħud mill-bejjiegħa segwew l-ordni li ħarġet il-ġimgħa biex ma jarmawx jekk ma jbigħux prodotti tal-ikel. Il-bejjiegħa ġew ordnati wkoll iżommu distanza ta’ 20 metru bejn posta u oħra bħala miżuri ta’ prekawzjoni kontra t-tixrid tal-virus li qed jimmina kull attività fil-pajjiż. Bejjiegħa li tkellmu magħna dehru frustrati li l-coronavirus spiċċa jhedded l-għejxien tagħhom. Il-President tal-Assoċjazzjoni tal-Kunsilli Lokali Mario Fava qal li l-bejjiegħa tal-monti jridu jifhmu li hawn ħafna setturi li qed ikollhom jwaqqfu l-operat minħabba biex jipprevjeni milli l-virus jkompli jinfirex. “Naturalment bħall-bejjiegħa tal-monti li nuri solidarjetà magħhom hemm oħrajn bħal hairdressers, u nail beauticians li minħabba l-esiġenzi jkollok tieħu miżuri drastiċi imma jkollok toħodhom, miżuri xierqa biex ma jimxix il-virus”. Konxji mill-imxija tal-virus, ħafna mill-bejjiegħa għamlu avviżi biex ix-xerrejja ma jaqbdux affarijiet b’idejhom."
2020-03-16,Il-Gvern u l-Oppożizzjoni ma jaqblux jekk il-Parlament għandux jibqa’ jiltaqa’ minħabba COVID-19,https://www.tvm.com.mt/mt/news/il-gvern-u-l-oppozizzjoni-ma-jaqblux-jekk-il-parlament-ghandux-jibqa-jiltaqa-minhabba-covid-19/,"Il-Gvern u l-Oppożizzjoni ma qablux dwar jekk il-Kamra tad-Deputati tibqax tiltaqa’ regolarment minħabba s-sitwazzjoni tal-Covid-19. Il-Whip tal-Gvern Glenn Bedingfield qal li l-Gvern għandu għadd ta’ abbozzi ta’ liġi xi jressaq. Il-Viċi Kap tal-Oppożizzjoni David Agius qal li l-Parlament għandu jaġġorna biex jiddiskuti l-kwistjoni dwar il-coronavirus u kif din qed tolqot is-setturi tas-saħħa, l-edukazzjoi u l-ekonomija u għad jaġġorna għal Ġimgħa. Huwa lmenta li d-deputati m’għandhox l-ispazju meħtieġ biex jevitaw it-tixrid tal-marda. L-Ispeaker Anglu Farrugia qal li f’pajjiżi bħall-Italja u Spanja fejn hemm għadd kbir ta’ każi tal-infezzjoni, il-Parlamenti tagħhom baqgħu jiltaqgħu b’ċertu limitazzjonijiet. Il-Whip tal-Gvern Glenn Bedingfield qal li ntlaħaq qbil mal-Oppożizzjoni biex issir seduta dwar il-Covid-19 fis-seduta ta’ għada. Il-Kap tal-Oppożizzjoni Adrian Delia talab direzzjoni mill-Ispeaker dwar x’għandu jsir biex ikun jista’ jisma’ konferenza tal-aħbarijiet mill-Prim Ministru iżda ma setax jagħmel dan minħabba li kien qed jattendi l-Parlament. Huwa talab li tkun sospiża l-Kamra għal dan il-għan. In-naħa tal-gvern ma qablitx, bl-Ispeaker jgħid li ma setax jitkellem għall-Gvern."
2020-03-16,"Minn ristoranti sa gyms se jingħalqu – il-multa għall-ksur tal-kwarantina tiżdied għal €3,000",https://www.tvm.com.mt/mt/news/minn-ristoranti-sa-gyms-se-jinghalqu-il-multa-tal-kwarantina-tizdied-ghal-e3000/,"Il-Prim Ministru Robert Abela ħabbar iżjed miżuri f’dak li jista’ jitqies lockdown parzjali bl-għan li r-rata ta’ infezzjoni tal-coronavirus ma tiżdiedx b’rata mgħaġġla. Qal li b’effett minn għada f’nofsillejl se jidħol fis-seħħ avviż legali li permezz tiegħu jingħalqu għadd ta’ ħwienet biex jikun evitat li n-nies jiltaqgħu fihom. “B’effett minn għada f’nofsillejl se jingħalqu l-bars, bars esklużi take aways, jiġifieri ħwienet li joffru servizzi ta’ ikel take away jistgħu jibqgħu miftuħin, se jingħalqu wkoll ristoranti, jiġifieri mhux se jkun permess li persuni jidħlu ġo restaurant biex jieklu, mhux se jkun hemm sit down jiġifieri. Se jingħalqu wkoll il-gyms, ironika li se nkun jien li nħabbar din l-aħbar, però r-responsabbilità titlob li tieħu deċiżjonijiet kollha meħtieġa biex il-prijorità tibqa’ s-saħħa tal-poplu Malti u Għawdxi. Dan l-għeluq se jkun jgħodd ukoll għall-każini, cinemas, tombla halls u fl-avviż legali li se jiġi ippubblikat se jkun speċifikat dawk il-ħwienet milquta minn din id-direttiva.” Wara li fl-aħħar ġranet inqabdu diversi persuni li ma osservawx il-kwarantina mandatorja, il-Prim Ministru ħabbar li l-multa għal min jinqabdu jikser l-kwarantina telgħet minn elf għal €3,000. Dr Abela qal li l-Gvern ser ikompli jagħti d-direttivi kollha biex itawwal iż-żmien li jasal għal lockdown, jew idealment ma jasal għaliha qatt, anke jekk il-gvern għandu l-pjan lest fl-eventwalità li jkun hemm bżonnu. Il-Prim Ministru qal li dan hu mument skomdu u ta’ sagrifiċċju għal kulħadd u għalhekk appella għall-koperazzjoni ta’ kulħadd. Dwar jekk jagħlaqx titjiriet ohra ġejjin minn pajjiżi fejn il-pandemija tal-coronavirus qed tiżdied, il-Prim Ministru appella biex min għandu joħroġ mill-pajjiż joħroġ, u min għandu jidħol jidħol. Qal li ma jeskludix il-possibbilità ta’ projbizzjoni fuq l-ivvjaġġar, dejjem skont il-pariri mediċi. Mistoqsi jekk hux se jippubblika l-pariri mediċi Dr Abela qal li jserraħ ras kulħadd li l-Gvern qed isegwi l-pariri mediċi kollha li jingħatawlu. Il-Ministru tas-Saħħa Chris Fearne qal li l-Gvern qed jagħmel dak kollu possibbli biex itawwal l-imxija tal-coronavirus fil-pajjiż. Qal li jippreferi xmara li tista’ tkun ikkontrollata milli tsunami biex is-sistema tas-saħħa ma taqbiżx il-limitazzjonijiet tagħha. Il-Ministru tal-Intern, Byron Camilleri, qal li fl-aħħar jiem il-pulizija għamlu 376 spezzjoni fuq in-nies li kellhom jagħmlu kwarantina mandatorja u 5 persuni tħarrku. Dr Camilleri qal li l-Forzi Armati, il-Protezzjoni Ċivili u l-gwardjani lokali qed jgħinnu f’affarijiet oħra, fosthom biex jitqassam l-ikel u l-mediċini lill-anzjani."
2020-03-16,Diversi helplines biex jgħinu lin-nies dwar il-coronavirus,https://www.tvm.com.mt/mt/news/diversi-helplines-biex-jghinu-lin-nies-dwar-il-coronavirus/,"Waqt li l-awtoritajiet tas-saħħa qegħdin kuljum jagħtu aġġornamenti dwar l-aħħar żviluppi dwar il-pandemija tal-coronavirus, ħolqa oħra importanti ta’ informazzjoni għall-pubbliku huma d-diversi helplines li saru kemm għal katageriji partikulari bħat-turiżmu, l-imprendituri u l-anzjani kif ukoll għall-pubbliku inġenerali li huwa l-aktar wieħed li jintuża. Il-Covid 19 qanqlet ansjetà li qed tinħass mhux biss b’postijiet tax-xogħol li għalqu bħala prekawzjoni, min-nuqqas ta’ traffiku anke fil-ħinijiet l-aktar bieżlin tal-ġurnata u tinħass ukoll mill-eluf ta’ telefonati fuq il-helpline 111 li qed twieġeb id-domandi u d-diffikultajiet tal-pubbliku dwar il-coronavirus. Is-servizz qed ikun provdut mill-call centre tal-kumpanija Centrecom fil-Mosta. Aktar minn mitt persuna qed iwiegbu dawn it-telefonati wara li ngħataw taħriġ u qed jaħdmu id f’id ma’ professjonisti mediċi. Il-Kap Eżekuttiv ta’ Centrecom Robert Spiteri qal li s-servizz qed jingħata fost oħrajn lil persuni li qegħdin kwarantina u jixtiequ għajnuna fuq ikel u mediċini. Għalihom infetħet ukoll linja tat-telefon apposta bin-numru 21411 411. “Qed nirċievu telefonati ta’ nies li kienu msiefrin u aħna dejjem qed nimxu fuq il-linji gwida tal-public health. Hemm domanda fuq kwarantina mandatorja, fuq ikel u mediċina u ngħadduha kull sagħtejn lill-public health”. Is-sur Spiteri spjega li s-servizzi qegħdin jingħataw erbgħa u għoxrin siegħa kuljum, iżda l-call centre jieħu f’idejha t-telefonati mis-sitta’ ta’ filgħodu sad-disgħa ta’ filgħaxija. Qal li minħabba d-domanda qawwija ta’ telefonati, jitlob ir-rispett mill-pubbliku meta jagħmel it-telefonati. “Ejja nħallu lil dawk li għandhom bżonn u dawk li għandhom sitwazzjoni iktar skomda minn ħaddieħor”. L-awtoritajiet tas-saħħa qed iħeġġu biex qabel ma’ wieħed iċempel għal xi informazzjoni għandu jieħu t-tagħrif uffiċjali online fuq is-sit elettroniku https://covid19malta.info Sadanittant anzjani ta’ ‘l fuq minn sittin sena u li m’għandhom lil ħadd jgħinhom jistgħu jċemplu fuq il-helpline 25903030 biex jinqdew għall-ħtiġijiet tagħhom. Il-helpline se jkun disponibbli mit-Tnejn sal-Ġimgħa bejn it-tmienja ta’ filgħodu u l-erba’ ta’ waranofsinhar u nhar ta’ Sibt mit-tmienja ta’ filgħodu sas-siegħa ta’ waranofsinhar. Fi stqarrija mil-Ministeru tal-Familja ntqal li bis-saħħa ta’ dan is-servizz, anzjani mingħajr l-ebda appoġġ u għandhom bżonn ta’ xi mediċini u ikliet lesti, jew inkella xi prodotti tal-ikel bħal frott, ħaxix u affarijiet tal-merċa jistgħu jingħataw l-għajnuna meħtieġa wara li jċemplu fuq dan il-helpline."
2020-03-16,"Bir-ritratti: “Everything will be ok”, iddendel qawsalla fuq il-bejt biex tqanqal l-ottimiżmu",https://www.tvm.com.mt/mt/news/bir-ritratti-everything-will-be-ok-iddendel-qawsalla-fuq-il-bejt-biex-tqanqal-l-ottimizmu/,"Bil-bibien tal-iskejjel magħluqa kawża tal-Covid-19, Martina Catanzaro, tifla ta’ sitt snin mill-Imqabba, dawn il-jiem qed tqattagħhom bħal eluf ta’ studenti oħra madwar il-gżejjer Maltin, imgeddsa bejn l-erba’ ħitan tad-dar mal-ġenituri tagħha. Ftit tal-jiem ilu, Martina u l-ġenituri tagħha kienu tefa’ ta’ ġebla ‘l bogħod minn xtutna, Sqallija, biex jiċċelebraw għeluq snin in-nanna ta’ Martina. U, minn mindu ġiet lura Malta, il-familja Catanzaro tinsab taħt kwarantina, u jonqosha madwar ġimgħ’oħra d-dar. Jekk f’dawn il-jiem il-mużika laqqgħet għadd ta’ persuni msakkra f’darhom taħt kwarantina l-Italja, il-familja Catanzaro tatha għat-tpinġija, bil-għan li fost l-oħrajn tqanqal daqsxejn tal-ottimiżmu, minkejja li l-Coronavirus ilkoll ħarbtilna xi ftit jew wisq il-ħajja ta’ kuljum. F’kummenti lil tvm.com.mt, omm Martina, Claire, qalet li qed tagħmel minn kollox biex lil bintha taljenaha mill-virus li dan l-aħħar qed jiddomina l-mezzi tax-xandir, billi fost l-oħrajn tinvolvi ‘l żewġha u ‘l bintha f’għadd ta’ krafts, fosthom fit-tpinġija ta’ qawsalla, maħsuba biex twassal messaġġ ta’ kuraġġ.  "
2020-03-16,Imniedi helpline għall-anzjani li m’għandhomx min jeħdilhom ikel jew mediċina,https://www.tvm.com.mt/mt/news/imniedi-helpline-ghall-anzjani-li-mghandhomx-min-jehdilhom-ikel-jew-medicina/,"Anzjani ta’ ‘l fuq minn sittin sena u li m’għandhom lil ħadd jgħinhom, mil-lum jistgħu iċemplu fuq il-helpline 25903030 biex jinqdew għall-ħtiġijiet tagħhom. Is-servizz tnieda mill-Ministeru għall-Familja u s-Segretarjat Parlamentari għall-Anzjanità Attiva. Il-helpline se tkun disponibbli mit-Tnejn sal-Ġimgħa bejn it-tmienja ta’ filgħodu u l-erbgħa ta’ wara nofsinhar, festi pubbliċi inklużi, u nhar ta’ Sibt mit-tmienja ta’ filgħodu sas-siegħa ta’ wara nofsinhar. Fi stqarrija intqal li bis-saħħa ta’ dan is-servizz, anzjani mingħajr l-ebda appoġġ u għandhom bżonn ta’ xi mediċini u ikliet lesti, jew xi prodotti tal-ikel bħal frott, ħaxix, u affarjiet tal-merċa jistgħu jingħataw l-għajnuna meħtieġa minn fuq dan il-ħelpline."
2020-03-16,14-il infirmier tal-ITU maqbuda l-Ġordan – operazzjoni mill-Air Malta biex jinġiebu Malta,https://www.tvm.com.mt/mt/news/14-il-infirmier-tal-itu-maqbuda-l-gordan-operazzjoni-mill-air-malta-biex-jingiebu-malta/,"14-il infirmier li jaħdmu fl-ITU f’Mater Dei, inqabdu l-Ġordan, wara li kienu hemm fuq vakanza. Dan wara li telgħu bil-lija tal-ajru Ryan Air, li wara ikkanċellat it-titjiriet kollha, b’konsegwenza li dawn inqabdu hemm. Il-Ministru tal-Air Malta Silvio Schembri ħabbar li se tkun qed issir titjira speċjali operata mill-Air Malta li permezz tagħha dawn l-14-il Malti jinġiebu lura lejn pajjiżna. Dawn se jinġiebu lura għall-ħabta tad-9:30 tal-lejla, fejn wara li jsegwu l-kwarantina obligatorja, ikunu jistgħu jirritornaw għax-xogħol. Il-Ministru Schembri qal li huwa importanti li bħalissa nużaw ir-riżorsi kollha possibbli fl-eventwalità li l-imxija tal-COVID-19 f’pajjiżna tkompli teskala."
2020-03-16,9 każi ġodda – 3 trasmissjoni lokali minn professjonisti mediċi,https://www.tvm.com.mt/mt/news/9-kazi-godda-3-trasmissjoni-lokali-minn-professjonisti-medici/,"Mid-disa’ każi l-ġodda ta’ coronavirus f’Malta, hemm tliet li huma l-ewwel każijiet li l-virus ġie trasmessi lokalment u l-pazjenti huma professjonisti mediċi li possibilment ħaduha minn kollegi tagħhom li ma qagħdux kwarantina wara li ġew mis-safar u wara rriżultaw fil-pożittiv għall-Coronavirus. Is-Surpretendent tas-Saħħa Pubblika, il-Professur Charmaine Gauci qalet li fost il-professjonisti hemm Malti ta’ 36 sena li ħarġulu s-sintomi fl-14 ta’ Marzu. Qalet li bħalissa qed isir stħarriġ dwar min kien espost għal din il-persuna, waqt li qalet li r-riskju tat-trasmissjoni fuq pazjenti huwa baxx għax kien jaħdem fejn ma kellux hemm wisq kuntatt mal-pazjenti. Dwar it-tieni każ trasmess lokalment, il-Professur Gauci qalet li ħaddiema tal-isptar Mater Dei kellha kuntatt dirett ma’ persuna infettata bil-virus. Qalet li l-ħaddiema ħarġulha s-sintomi tliet ijiem ilu. Żiedet tgħid li anke din ftit li xejn kellha kuntatt mal-pazjenti. Ħaddiema oħra fis-settur tas-saħħa sfat infettata, bil-Prof. Gauci tgħid li hija setgħet ħadet l-infezzjoni ma’ persuna Taljana li jgħix fl-istess binja jew minn ħaddiem ieħor li rriżulta fil-pożittiv. Il-Professur Gauci kkonfermat li l-kollegi tagħhom qed jinżammu fi kwarantina. Il-Professur Gauci qalet li għalkemm hemm sitt kazi li laqtu ħaddiema tal-isptar, dan ma jikkompremettix is-sistema tas-saħħa. “No way at all. M’hemmx compromise tas-sistema ta’ Mater Dei jew inkella tas-sistemi tas-saħħa. Dawn il-każijiet ma tteħdux mingħand il-pazjenti iżda għax kellek health care wieħed li dan kien f’kuntatt ma’ persuna oħra …. u mhux għax kien proprju health care facility.” Dwar tħassib ta’ mediċi li huma esposti għall-pazjenti bil-virus u li ma jixtiqux imorru lura d-dar biex ma jpoġġux f’periklu saħħet qrabathom, il-Prof. Gauci qalet li qed jaħsbu għal dan. “Għandna diġà faċlità li nistgħu noffrulhom akkomodazzjoni lil health workers tagħna biex jekk huma jkunu f’kuntatt ma’ pazjent jew inkella jaħdmu f’dawn l-areas jistgħu jużaw il-faċilità u jkunu komdi wkoll.” Il-Professur Gauci qalet li f’testijiet li saru bejn il-Ħadd filgħaxija u t-Tnejn filgħodu rriżultat sitt każijiet oħra li ġew impurtati. Maltija ta’ 56 sena li marret l-Ingilterra li jumejn wara li waslet lura ħasset l-ewwel sintomi. Każ ieħor ta’ Malti ta’ 34 sena li kien għal btala ma’ persuna oħra f’Barċellona li wkoll kellu l-virus. Huwa jaħdem f’kumpanija privata u qed issir analiżi tar-riskju tal-kollegi tiegħu. Ġuvni Spanjol ta’ 15-il sena li waqt li kien fl-ajruport biex imur lura pajjizu ħassu ma jiflaħx. L-istudent irriżulta fil-pożittiv, waqt li sħabu qed jinżammu fi kwarantina. Taljana ta’ 49 sena, li kienet imsiefer Ruma u Montenegro li żviluppat is-sintomi tliet ijiem ilu li setgħet ittieħdet mir-raġel tagħha li kellu sintomi ħfief. Ir-raġel ma kienx mar għax-xogħol u baqa’ fi kwarantina. Ingliż ta’ 32 sena – ġie mill-Ingilterra tliet ijiem ilu u żviluppa s-sintomi l-għada tat-titjira – martu wkoll tinsab fi kwarantina. Studenti Malti ta’ 19-il sena – wasal minn Dublin. Huwa ma marx l-Università iżda mar xogħol għal ftit sigħat u ser isir screening tal-ħaddiema. Il-Professur Charmaine Gauci qalet li bl-aħħar każi issa telgħu għal 30 każ f’Malta fosthom it-tnejn li fiequ. “Fil-każijiet kollha li kellna kollha huma każijiet li huma stabbli ħafna. Tant huma stabbli li dawn kollha setgħu jinżammu d-dar f’iżolazzjoni. Iżda dawn dejjem żammejniehom fl-isptar tagħna jew f’faċilità apposta biex inkunu nistgħu nżommuhom f’iżolament però l-istat ta’ saħħa tagħhom huwa tajjeb ħafna.” B’kollox saru iktar minn 1,500 test fuq persuni li kellhom is-sintomi u li ġew mis-safar jew persuni li għandhom sintomi respiratorji."
2020-03-16,Persuna oħra tinqabad tikser ir-regoli tal-kwarantina,https://www.tvm.com.mt/mt/news/persuna-ohra-tinqabad-tikser-ir-regoli-tal-kwarantina/,"Television Malta jinsab infurmat li dalgħodu inqabdet persuna oħra tikser ir-regoli tal-kwarantina. Jidher li dan ir-raġel jgħix f’lokalità fin-naħa ta’ fuq tal-pajjiż, u nstab f’ħanut meta fil-ħin sippost kien jinsab kwarantina d-dar. Dan jiżdied mal-erba’ persuni oħra li sal-bieraħ inqabdu jiksru dawn ir-regoli."
2020-03-16,Nick b’appell għall-pubbliku minħabba l-Coronavirus,https://www.tvm.com.mt/mt/news/nick-bappell-ghall-pubbliku-minhabba-l-coronavirus/,"Tfajjel ta’ 3 snin li twieled mingħajr glandola u qatta’ l-ewwel tliet xhur ta’ ħajtu f’iżolazzjoni għandu appell għall-pubbliku. Fuq Facebook, Nick spjega li s-sistema imunitarja tiegħu hija dgħajfa li anke sempliċi riħ jaf ikollu konsegwenzi serji fuqu. Fl-isfond tal-COVID-19 f’Malta, it-tifel appella lill-pubbliku biex joqgħod attent għax minkejja li hu qed joqgħod id-dar, il-ġenituri tiegħu jkollhom joħorġu għall-ħtiġijiet ta’ kuljum. Appella kif ħafna għenuh fl-Istrina biex ikompli t-trattament, illum jgħinuh billi kull min iħossu marid jibqa’ d-dar ħalli l-virus ma jkomplix jinxtered."
2020-03-16,ARA: Jilagħbu t-tombla mill-gallariji fi Spanja,https://www.tvm.com.mt/mt/news/ara-jilghabu-t-tombla-mill-gallariji-fi-spanja/,"Hekk kif f’għadd ta’ pajjiżi differenti kulħadd jinsab imsakkar fi djaru, kulħadd qed jara kif jista’ jgħaddi l-ħin. Fi Spanja wkoll bdiet moda ġdida – b’għadd ta’ persuni jorganizzaw logħob tat-tombla, kulħadd mill-gallariji tiegħu."
2020-03-16,Il-Ministru Farrugia Portelli fi kwarantina wara li ttestjat negattiv għall-COVID-19,https://www.tvm.com.mt/mt/news/il-ministru-farrugia-portelli-fi-kwarantina-wara-li-ttestjat-negattiv-ghall-covid-19/,"Laqgħa li kellha madwar ġimgħa ilu, setgħet ġabet lill-Ministru għat-Turiżmu Julia Farrugia Portelli f’kuntatt ma’ persuna li kienet f’Malta għal konferenza u li meta rritorna pajjiżu nstab li kellu l-covid-19. Minkejja li hija rriżultat fin-negattiv xorta waħda ntalbet toqgħod fi kwarantina sas-Sibt li ġej. Hija tkellmet dwar din is-sitwazzjoni waqt Ras imb ras. It-test għall-coronavirus ħareġ negattiv. Iżda l-Ministru għat-Turiżmu u l-Konsumatur u l-Protezzjoni tal-Konsumatur Julia Farrugia Portelli xorta segwiet il-parir tal-awtoritajiet tas-saħħa u se tibqa’ kwarantina sas-Sibt li ġej allavolja m’ghandiex l-ebda sintomi tal-coronavirus. “Ma kellix deni imma kelli telefonata tard ilbieraħ waranofsinhar. Profs Charmaine Gauci staqsiet kontx post partikolari. Assumejt il-mistoqsija li jmiss. Kien hemm persuna li meta marret lura f’pajjiżha, ġiet ittestjata pożittiva. Staqsewni kontx hemm. Għidt iva. Bħala prekawzjoni ntlabt nagħmel test. Riżultat ħareġ fis-siegħa ta’ filgħodu. Test ħareġ negattiv. Jonqos sebat’ijiem oħra biex ikun għadda ċiklu, 14-il ġuranta u sa nhar is-sibt se nagħmilhom id-dar.” Waqt il-programm Rasimbras il-Ministru Farrugia Portelli tkellmet dwar kif il-kwarantina qed taffettwa x-xogħol u l-familja tagħha. “Fil-verità ħadd minna m’għandu sintomi, imma kollha se jkollna noqogħdu d-dar. Kellna nagħmlu itinerarju ta’ kif se naħdmu. Xogħol tiegħi inssistejt li jrid ikompli. Laqgħat qlibt b’mod virtwali u morna b’konferenzi li kienu ppjanati fuq skype.” Il-Ministru Farrugia Portelli qalet li bħalissa l-Gvern qed iħejji pakkett ta’ inċentivi biex jiġu salvagwardjati l-impjiegi fl-industrija tat-turiżmu. Ras imb ras jixxandar illejla fis-7.20pm fuq TVM."
2020-03-16,Los Angles u New York jagħlqu l-iskejjel u r-ristoranti,https://www.tvm.com.mt/mt/news/los-angles-u-new-york-jaghlqu-l-iskejjel-u-r-ristoranti/,"Fl-aħħar aħħornamenti madwar id-dinja dwar il-coronavirus, Los Angles u anki New York fl-Istati Uniti għalqu l-iskejjel, teatri, ir-ristoranti, barijiet, u nightclubs. Is-sindku ta’ New York Bill de Blasio qal li se joħroġ ordni biex ir-ristoranti jkunu jistgħu jbigħu l-ikel u jqassmuh fid-djar. Bil-għan li jagħtu għajnuna lill-ekonomija l-Istati Uniti baxxiet ir-rati tal-interess għal kważi żero, u varat programm ta’ stimulu ta’ seba’ mitt biljun dollaru għall-ekonomija. Dan il-pjan qed ikun ukoll attwat b’mod simili fir-Renju Unit, Ġappun, fiż-żona ewro, il-Kanada, u l-Iżvizzera. Intant il-Ġermanja li wkoll għandha firxa qawwija tal-virus, bl-għadd ta’ infezzjonijiet telgħu għal aktar minn erbat elef u tmien mija, u tnax mejta, se tkun qed tagħmel kontroll fuq kull min dieħel minn Franza, Awstrija, Żvizzera, Lussemburgu u Danimarka. Nies li m’għandhomx bżonn li jidħlu l-Ġermanja mhux se jitħallew jidħlu fil-pajjiż, madanakollu l-merkanzija minn dawn il-pajjiżi se tibqa’ għaddejja. Dawk li se jitħallew jidħlu fil-pajjiż huma biss Ġermaniżi u nies barranin li għandhom il-permess tar-residenza fil-Ġermanja. L-Ewropa tibqa’ bl-ogħla numri ta’ nies milquta mill-virus, fejn ilbierah kellha wkoll l-ogħla rata ta’ mwiet. L-Italja lbieraħ rreġistrat 368 mwiet, biex b’hekk kawża tal-virus f’dan il-pajjiż mietu ‘l fuq minn elf u tmien mitt ruħ. Spanja rreġistrat 97 mwiet oħra, biex b’hekk l-għadd ta’ nies mejta tela’ għal 288, filwaqt li Franza rrapurtat disgħa u għoxrin mwiet, bl-għadd totali jitla’ għal 120. Fir-Renju Unit ilbieraħ rrapurtat 14-il persuna mejta, bl-għadd totali ta’ mwiet jitla’ għal 35."
2020-03-15,Sessjonijiet ta’ qari fuq Facebook biex it-tfal ma jaqgħux lura,https://www.tvm.com.mt/mt/news/sessjonijiet-ta-qari-fuq-facebook-biex-it-tfal-ma-jaqghux-lura/,"Malli tħabbar li se jagħlqu l-iskejjel, ħafna bdew jaħsbu f’attivitajiet li jistgħu jsiru biex jokkupaw lit-tfal. Il-Kunsill Lokali ta’ San Lawrenz estenda inizjattiva li beda xhur ilu u qed jorganizza sessjoni ta’ nofs siegħa qari għat-tfal kuljum permezz tal-Facebook. Bħall-iskejjel l-oħra, il-primarja tar-raħal pittoresk ta’ San Lawrenz f’Għawdex mhix tilqa’ tfal u għalliema. Mill-Ġimgħa filgħodu, l-ewwel jum bl-iskejjel magħluqa, il-Kunsill Lokali tal-post kompla bis-sessjonijiet ta’ qari lit-tfal, bil-Facebook minflok fil-klassi, u b’ċans li jintlaħqu ħafna aktar tfal. L-inizjattiva qed issir permezz ta’ żewġ għalliema kwalifikati u t-tfal isegwu minn djarhom. Is-sessjonijiet isiru kuljum, minbarra l-Ħadd, fil-ħdax ta’ filgħodu fuq il-paġna ta’ Facebook tal-Kunsill Lokali. “Aħna konna nagħmlu s-sezzjonijiet kull nhar ta’ Ġimgħa, imqabbdin mill-Kunsill Lokali ta’ San Lawrenz. Issa minħabba dan il-mard li tfaċċa jkollna nagħmluhom permezz tal-internet, biex it-tfal ikomplu jsegwu l-kotba u jibdew jaqraw magħna, imexxu magħna,” qalet l-għalliema Josephine Agius. Is-Sindku ta’ San Lawrenz, Noel Formosa, qal li malli tħabbar l-għeluq tal-iskejjel, il-kunsill mill-ewwel ħaseb biex jestendi dan is-servizz. “Dan qegħdin nagħmluh sabiex apparti li t-tfal qegħdin inkomplu nagħtuhom l-imħabba lejn il-ktieb, ngħinu sabiex it-tfal jibqgħu d-dar. Għaliex hu importanti, għaliex waħda mill-istruzzjonijiet li ngħatajna kienet li t-tfal jibqgħu d-dar.” B’din l-inizjattiva t-tfal qed jiġu mgħejjuna jużaw il-ħin tajjeb."
2020-03-15,"’Il fuq minn 6,000 mejta kawża tal-Covid-19",https://www.tvm.com.mt/mt/news/il-fuq-minn-6000-mejta-kawza-tal-covid-19/,"Il-pandemija tal-coronavirus tkompli tinfirex. L-għadd ta’ mwiet madwar id-dinja kawża tal-COVID-19 qabeż is-sitt elef. Fl-Italja biss, fl-aħħar 24 siegħa mietu qrib it-370 persuna kawża tal-virus. Il-coronavirus qed jolqot ħażin anke l-ekonomija. Is-Segretarju Ġenerali tan-Nazzjonijiet Magħquda, Antonio Guterres, wissa li l-pandemija qed toħloq riksju reali, li dejjem qed jiżdied, ta’ riċessjoni globali. Qal li l-ebda pajjiż ma jista’ jaffaċċja dan ir-riskju waħdu. Iktar minn 20,600 persuna infettati fl-Italja Fl-aħħar 24 siegħa fl-Italja mietu 368 persuna bil-coronavirus – biex b’hekk il-vittmi fl-Italja telgħu għal elf, tmien mija u disgħa. Fl-Italja, il-virus COVID-19, infetta aktar minn għoxrin elf u sitt mitt persuna. Is-sitwazzjoni fl-isptarijiet Taljani, l-aktar fir-reġjun tal-Lombardija, qed tiggrava. Il-Prim Ministru Giuseppe Conte saħaq li dan ir-reġjun se jingħata attenzjoni massima u li s-sigurtà tat-tobba u l-infermiera hija prijorità. Il-gvernatur tal-Lombardia, Attilio Fontana, wissa li kważi m’għadx fadal sodod fit-taqsimiet ta’ kura intensiva. Il-Ġermanja tagħlaq il-fruntieri Il-Ġermanja, għada se tagħlaq il-fruntieri ma’ Franza, l-Iżvizzera u l-Awstrija bil-għan li twaqqaf l-pandemija tal-coronavirus. L-Awstrija minn għada wkoll se twaqqaf avvenimenti fejn ikun hemm aktar minn ħames persuni u r-Rumanija se tiddikjara stat ta’ emerġenza. Fir-Renju Unit l-anzjani se jintalbu jibqgħu ġewwa  Fil-pjani tal-Gvern Ingliż jidher li hemm li ċ-ċittadini li għandhom ‘il fuq minn sebgħin sena jibqgħu ġewwa għal erba’ xhur bil-għan li jipproteġu lilhom infushom mill-coronavirus. Il-Ministru għas-Saħħa, Matt Hancock, qal li din il-miżura mistennija tidħol fis-seħħ fil-ġimgħat li ġejjin. Il-Ministru qal li jeħtieġ miżuri simili għal dawk ta’ żmien il-gwerra. Qal li l-manifatturi tal-karozzi se jintalbu jibdlu l-linja ta’ produzzjoni tagħhom biex minflok jipproduċu tagħmir mediku bħal ventilators għall-isptarijiet u biex lukandi jinbidlu fi sptarijiet. Elezzjonijiet isiru xorta waħda fi Franza Fi Franza, il-President Emmanuel Macron qed jiġi kkritikat li ma pposponiex l-elezzjonijiet muniċipali, li għalihom kienu msejħa biex jivvutaw 48 miljun ċittadin. Wara li vvota, il-President Franċiż qal li affarijiet bażiċi bħal li wieħed jixtri l-ikel u jivvota għandhom jibqgħu għaddejjin, anke f’dawn iż-żmenijiet. Huwa żied jgħid li d-deċiżjoni li jagħlaq il-ħwienet u r-ristoranti kellha tittieħed għax ħafna nies ma bdewx jagħtu kas kif għandhom jipproteġu lilhom infushom. Mart il-PM ta’ Spanja timrad bil-Covid-19 L-Ispanjoli baqgħu ġewwa wara li l-gvern impona miżuri iebsa bil-għan li jipprova jwaqqaf l-imxija tal-coronavirus. Fi Spanja, ġew reġistrati elf każ u mal-mitt persuna mietu f’24 siegħa. Il-mara tal-Prim Ministru Pedro Sanchez ukoll irriżultat pożittiva għall-Coronavirus. L-Iran, li huwa wieħed mill-pajjiżi l-aktar milquta, talab liċ-ċittadini tiegħu jibqgħu ġewwa. F’Iżrael, ħwienet, lukandi, kafetteriji, ristoranti u teatri se jibqgħu magħluqa bil-għan li l-coronavirus ma jibqax jinfirex. Il-ġuri tal-Prim Ministru Benjamin Netanyahu, li huwa akkużat b’korruzzjoni, ġie pospost b’xahrejn. Kawża tal-coronavirus, il-Vatikan diġa’ ħabbar li l-funzjonijiet tal-Ġimgħa Mqaddsa u l-Għid il-Kbir mmexxija mill-Papa Franġisku se jsiru fil-magħluq u se jixxandru permezz tal-mezzi ta’ kommunikazzjoni soċjali."
2020-03-15,Il-bdoti tal-Air Malta jappoġġjaw titjiriet lejn pajjiżi riskjużi,https://www.tvm.com.mt/mt/news/il-bdoti-tal-air-malta-jappoggjaw-titjiriet-lejn-pajjizi-riskjuzi/,"Il-union tal-bdoti tal-Air Malta, l-ALPA, iddikjarat l-appoġġ tagħha għall-Air Malta, li qed tagħmel titjiriet f’pajjiżi ta’ riskju għoli. Dawn it-titjiriet qed isiru mil-linja nazzjonali tal-ajru biex jinġiebu lura l-Maltin li nqabdu barra, kif ukoll biex jittieħdu lura pajjiżhom il-barranin li jinsabu f’Malta. L-ALPA qalet li l-Kaptana u l-First Officers qegħdin fuq quddiem biex iservu l-interessi ta’ Malta skont l-istruzzjonijiet tal-Gvern, u anki biex iwasslu provvisti mportanti lill-isptarijiet Maltin."
2020-03-15,Ara kif qed isiru l-ispezzjonijiet tan-nies taħt kwarantina f’darhom,https://www.tvm.com.mt/mt/news/ara-kif-qed-isiru-l-ispezzjonijiet-tan-nies-taht-kwarantina-fdarhom/,"Għalkemm “Ħadd ma jrid pulizija wara biebu”, minn qiegħed kwarantina mandatorja, jista’ jistenna l-pulizija minn ħin għall-ieħor. TVM segwa spezzjonijiet għall-għarrieda li wettqu l-Ħadd filgħodu uffiċjali li ngħataw taħriġ biex jagħmlu dawn l-ispezzjonijiet. L-awtoritajiet għandhom l-lista tal-persuni u r-residenzi taghhom li obbligati isegwu r-regoli tal-kwarantina. Tliet timijiet magħmula minn membri tat-taqsima tal-Administrative Law Enforcement, tad-Dipartiment tas-Saħħa Pubblika u mid-Dipartiment tal-Protezzjoni Ċivili qed jagħmlu spezzjonijiet għall-għarrieda f’diversi residenzi biex ikun żgurat li l-kwarantina mandatorja qed tiġi segwita skont l-avviż legali li ħareġ nhar il-Ġimgħa fis-1.00 ta’ wara nofsinhar li jobbliga fost oħrajn lil kull min jidħol Malta biex joqgħod kwarantina f’daru. Il-maġġur Gino Caruana mit-taqsima tal-Administrative Law Enforcement tal-pulizija stqarr li s’issa qed isibu kooperazzjoni, għajr għal ftit każijiet. “Kellna tnejn ilbieraħ, u sa dal-ħin wieħed illum. Dawn ġew imħarrka u jeħlu multa ta’ elf ewro. Jekk jerġgħu ma jinstabux jerġgħu jeħlu multa ta’ elf ewro.” Il-Maġġur Galea spjega li spezzjoni tista’ ssir aktar minn darba, anke fl-istess ġurnata. Spjega li anke min jgħix mal-persuni li ġew minn barra huma ordnati jibqgħu ħmistax-il ġurnata ġewwa. Il-Maġġur Galea qal li ghandhom il-listi ta kull min min daħal Malta mindu daħħal fis-seħħ l-avviż legali li jimponi l-kwarantina mandatorja. Huwa qal lil TVM li fi 48 siegħa saru madwar 800 rapport dwar nies li kienu suspettati li qed jiksru l-kwarantina mandatorja. “Mhux kull persuna barranija trid toqgħod kwarantina għax aħna qed nanalizzaw l-ewwel meta ġiet il-persuna minn barra. Jekk ġiet wara s-siegħa jittieħdu passi. Jekk ġiet qabel is-siegħa ta’ nhar il-Ġimgħa, hemm irridu nirreferu għad-Dipartment tas-Saħħa. TVM segwa rejd li sar fil-Ħamrun, wara li l-awtoritajiet irċivew rapporti ta’ barranin li kienu deħlin u ħerġin minn darhom wara li dehru deħlin bil-bagalji is-Sibt filgħodu. Irriżulta iżda li l-barranin kienu ilhom Malta u bidlu r-residenza, u għaldaqstant ma kien hemm ebda ksur tal-kwarantina. “Qed nistaqsuhom meta ġew Malta, hemm każi meta qed nitolbuhom passaport jew biljett tal-ajru buiex nikkonfermaw meta daħlu.” Il-pubbliku jista jirrapporta każijiet ta’ nies li jkunu suspettati li mhux isegwu l-kwarantina mandatorja fuq l-email [email protected] jew fuq 2294 4504 jew 2294 4511. Ara wkoll: Tinqabad ir-raba’ persuna barra darha meta suppost kienet kwarantina "
2020-03-15,Tinqabad ir-raba’ persuna barra darha meta suppost kienet kwarantina,https://www.tvm.com.mt/mt/news/tinqabad-ir-raba-persuna-barra-darha-meta-suppost-kienet-kwarantina/,"Illejla nqabdet ir-raba’ persuna li ma kinitx qed tobdi l-kwarantina obbligatorja, wara li dalgħodu s-Superintendent għas-Saħħa Pubblika, Charmaine Gauci, ħabbret li kienet inqabdet it-tielet persuna. Fi stqarrija l-Gvern qal li f’dawn l-aħħar 24 siegħa, il-pulizija tal-Administrative Law Enforcement flimkien ma’ ħaddiema tad-Direttorat tas-Saħħa Pubblika u d-Dipartiment tal-Protezzjoni Ċivili, għamlu 134 spezzjoni. Żewġ persuni oħra nstabu li kienu qed jiksru r-regolamenti tal-kwarantina mandatorja u għalhekk ħarġet taħrika. Dawn il-persuni ġew immultati elf ewro u jridu jsegwu l-kwarantina. Intqal li sa minn meta l-gvern ħabbar kwarantina mandatorja għal kull min jidħol Malta, sa issa, saru total ta’ 224 spezzjoni. Ara wkoll: Ara kif qed isiru l-ispezzjonijiet tan-nies taħt kwarantina f’darhom "
2020-03-15,"Aktar minn 3,600 passiġġier ġew screened qabel telgħu fuq il-vapuri tal-Gozo Channel",https://www.tvm.com.mt/mt/news/aktar-minn-3600-passiggier-gew-screened-qabel-telghu-fuq-il-vapuri-tal-gozo-channel/,"Issuktaw ukoll il-kontrolli fit-terminals tal-passiġġieri fiċ-Ċirkewwa u fl-Imġarr. Aktar minn 3,600 passiġġier ġew screened qabel telgħu fuq il-vapuri tal-Gozo Channel. Min m’għaddiex mill-iscreening ma jfissirx li hu infettat bil-COVID-19, iżda ma jkunx issodisfa ċerti kriterji biex jivvjaġġaw skont linji gwida adottati mill-kumpanija Gozo Channel. "
2020-03-15,Jemmen li l-Gvern għandu jħallas tliet kwarti tal-pagi tal-ħaddiema,https://www.tvm.com.mt/mt/news/reazzjonijiet-imhallta-ghall-proposti-tal-gvern-ghan-negozji-brabta-mal-covid-19/,"Ilbieraħ il-Gvern ħabbar għadd ta’ miżuri intiżi biex jgħinu lin-negozji fid-dawl tal-konsegwenzi li qed iġib miegħu t-tixrid tal-Coronavirus. Dawn il-miżuri kellhom reazzjonijiet imħallta mill-imsieħba soċjali, fejn filwaqt li uħud laqgħu b’mod pożittiv diversi inizjattivi, oħrajn ħassew li ma kien hemm xejn tajjeb. Fost dawn tal-aħħar il-President tal-Kamra għan-Negozji Żgħar u Medji, Pawlu  Abela, li qal li dawn il-miżuri ma jiswew xejn, fejn filwaqt li kkritika l-fatt li min iħaddem irid iħallas il-leave ta’ kwarantina minn butu, qal li l-Gvern għandu jħallas tliet kwarti tal-pagi tal-impjegati. Mill-banda l-oħra, il-Kamra tal-Kummerċ qalet li l-miżuri mħabbra mill-Gvern huma pass fid-direzzjoni t-tajba, iżda sostniet li hemm bżonn miżuri iktar b’saħħithom biex jassiguraw l-ekonomija lokali f’każ ta’ lockdown totali, u kkritikat id-deċiżjoni dwar il-leave ta’ kwarantina. Il-Kamra tal-Kummerċ Għawdxija laqgħet diversi miżuri, fosthom l-għajnuna għall-kumpaniji li investew f’teknoloġija ta’ teleworking u l-fatt li l-Gvern se jżid il-ħeffa tal-ħlasijiet lis-settur privat. Waqt li  wkoll ikkritikat il-ħlas tal-leave ta’ kwarantina, ipproponiet miżura differenti minn dik imħabbra mill-Gvern b’rabta mal-ħlas tal-VAT u l-NI. Sadanittant, l-Assoċjazzjoni tal-Impjegati Għawdxin f’Malta laqgħet il-miżura biex il-ħaddiema taċ-ċivil ikunu jistgħu jaħdmu mid-dar, kif ukoll ir-restrizzjonijiet fuq l-ivvjaġġar u l-iscreening tal-passiġġiera fuq il-Gozo Channel. Ara wkoll: Imħabbar pakkett finanzjarju ta’ għajnuna mill-Gvern dwar il-COVID-19 "
2020-03-15,"L-ewwel Ħadd bla quddies, se jiżdiedu x-xandiriet fuq TVM2",https://www.tvm.com.mt/mt/news/l-ewwel-hadd-bla-quddies-se-jizdiedu-x-xandiriet-fuq-tvm2/,"Illum kien l-ewwel Ħadd mingħajr quddiesa fil-knejjes; bl-Insara eżentati mill-obbligu tal-quddies tal-Ħadd. Bħala alternattiva, xi parroċċi ħadu l-inizjattiva jiċċelebraw quddiesa bis-saċerdot waħdu fil-knisja u xandruha permezz ta’ Facebook. Il-Kurja ħeġġet lill-insara jingħaqdu fit-talb billi jsegwu x-xandiriet tal-quddiesa fuq it-televiżjoni. Iċ-ċelebrazzjoni tal-quddiesa fuq TVM2 qed issir mill-Arċisqof Charles J. Scicluna u l-Isqof Awżiljarju Joseph Galea Curmi bħala mezz biex ikunu qrib l-Insara f’dan il-mument partikulari. Sadanittant, b’talba mill-pubbliku, ix-xandiriet tal-quddiesa fuq TVM2 se jiżdiedu, b’quddiesa wkoll filgħaxija fil-ġranet tal-ġimgħa. Mit-Tnejn sal-Ħadd, il-quddiesa se tibqa’ tixxandar fid-9.30am. Filgħaxija, mit-Tnejn sal-Ġimgħa se tixxandar quddiesa oħra fil-5.30pm li se titmexxa mill-Arċisqof Charles J. Scicluna. Il-quddiesa ta’ filgħaxija se tkun segwita bit-talba tar-Rużarju. Il-quddiesa tas-Sibt filgħaxija fuq TVM2 se tibqa’ tixxandar fis-6.30pm mis-Santwarju Tal-Madonna Ta’ Pinu f’Għawdex. "
2020-03-15,Coronavirus: Se jieħdu vantaġġ mis-sitwazzjoni u jagħmlu manutenzjoni,https://www.tvm.com.mt/mt/news/coronavirus-se-jiehdu-vantagg-mis-sitwazzjoni-u-jaghmlu-manutenzjoni/,"Il-kriżi kkawżata mill-Covid-19 qed taqta’ fil-laħam il-ħaj lill-industrija tat-turiżmu. F’dawn iċ-ċirkustanzi, jidher li wħud mil-lukandiera ser jieħdu vantaġġ mis-sitwazzjoni biex jagħmlu manutenzjoni u tisbiħ fil-perjodu li jkunu mingħajr viżitaturi. Fl-istess waqt tħabbar li l-Malta Enterprise ser tassisti lill-intrapriżi, inkluż fis-settur turistiku, dwar l-għajnuniet li tħabbru mill-gvern. Bid-deċiżjoni li anke t-turisti jridu jagħmlu kwarantina obbligatorju ta’ 14-il ġurnata u ma joħorġux mill-kmamar tagħhom jekk mhux biex jerġgħu lura pajjiżhom jekk ikunu jifilħu, il-lukandiera qed iħejju għal xenarju li anke jagħlqu l-lukandi sakemm tgħaddi din il-pandemija u minflok jiddedikaw ir-riżorsi tagħhom biex jagħmlu xogħlijiet fil-lukandi. Il-General Manager tal-lukanda Excelsior fil-Floriana, Norbert Grixti, stqarr li huma hekk ser jagħmlu. “Se nieħdu l-opportunità li jekk se jonqos ħafna x-xogħol, nagħmlu r-refurbuishment li dejjem pjanajna. Qed ninvolvu kemm nistgħu nies mil-lukanda, l-impjegati tagħna. Aħna għandna 350 full-timer u l-intenzjoni hi li nissalvagwardjaw ix-xogħol ta’ dawn it-350 ruħ.” Is-Sur Grixti kien qed jitkellem waqt żjara li l-Ministru tat-Turiżmu Julia Farrugia Portelli flimkien ma’ uffiċjali mill-Awtorità tat-Turiżmu għamlu f’diversi lukandi biex jispjegaw linji gwida għat-turisti li daħlu fis-seħħ minħabba l-coronavirus kif ukoll l-ewwel miżuri ta’ għajnuna li l-gvern ħabbar għas-setturi milquta mill-kriżi tal-pandemija covid-19. Operaturi tal-lukandi qalu li ser jagħmlu l-almu tagħhom biex f’din il-kriżi jżommu l-impjegati tagħhom. Fl-istess waqt laqgħu tajjeb il-miżuri li tħabbru waqt li appella għal iżjed għajnuniet biex ikampaw mis-sitwazzjoni. Il-Kap Eżekuttiv ta’ AX Group, Michael Warrington qal “l-ewwel pass pożittiv biex ngħinu l-industrija fi żmien diffiċli bħal dan. L-intenzjoni tal-AX Group hi li kemm jista’ jkun inħarsu l-interessi tal-ħaddiema tagħna. Ħadna diversi inizjattivi biex nipproteġuhom.” Fi żvilupp ieħor, il-Malta Enterprise ser tkun qed tħaddem il-miżuri li tħabbru biex jagħtu nifs lis-setturi ekonomiċi li jeħtieġu l-għajnuna fosthom il-posponiment tal-ħlasijiet dovuti lill-gvern mill-intrapriżi għal Marzu u April li jammontaw għal miljuni ta’ ewro. Il-Malta Enterprise qalet li se tamministra wkoll l-inċentiv ta’ appoġġ għal kumpaniji li investew biex ikun jista’ jsir teleworking mill-ħaddiema tagħhom. Waqt li tat dettalji dwar kif ser taħdem din l-iskema, il-Malta Enterprise qalet li hemm allokati żewġ miljun ewro għal dan il-għan. In-negozji jistgħu jiksbu aktar tagħrif dwar dawn l-għajnuniet billi jċemplu 144 jew mill-indirizz eletroniku [email protected]"
2020-03-15,L-MCAST joffri opportunitajiet ta’ tagħlim onlajn,https://www.tvm.com.mt/mt/news/l-mcast-joffri-opportunitajiet-ta-taghlim-onlajn/,"Wara l-aħbar tal-Gvern dwar l-għeluq tal-istituzzjonijiet edukattivi kollha, l-MCAST se joffri opportunitajiet ta’ tagħlim onlajn lill-istudenti fl-istituti kollha tiegħu. Din hija parti mill-inizjattivi meħuda mill-Kulleġġ b’reazzjoni għas-sitwazzjoni COVID-19 u biex jiżgura l-inqas tfixkil fit-tagħlim tal-istudenti. Tul dawn l-aħħar ġimgħat, tim ta’ amministraturi u lecturers fi ħdan l-MCAST ħadmu biex jieħdu azzjoni quddiem l-isfidi maħluqa minn COVID-19 lill-komunità edukattiva. L-istudenti qed jiġu mħeġġa jkomplu jiffokaw fuq l-istudji tagħhom billi jaċċessaw riżorsi onlajn, u korsijiet imħejjija mil-lecturers. Intbagħtu linji gwida lill-istudenti u l-edukaturi kollha tal-MCAST biex jiffaċilitaw l-użu ta’ pjattaformi onlajn. L-MUT ukoll approvat dan il-pjan ta’ azzjoni dwar l-użu volontarju tat-tagħlim onlajn mill-għalliema."
2020-03-15,ARA: Id-daqq fil-gallariji sar moda… anki f’Malta!,https://www.tvm.com.mt/mt/news/ara-id-daqq-fil-gallariji-sar-moda-anki-fmalta/,"Fl-aħħar jiem jidher li bdiet moda ġdida fejn jidħol id-divertiment bil-mużika, b’persuni taħt kwarantina madwar l-Italja joħorġu jdoqqu u jkantaw fil-gallariji biex jgħaddu l-ħin u jallegraw lil xulxin. Din il-moda issa mxiet għal Malta, b’filmati li qed jittellgħu fuq il-midja soċjali juru minn tal-anqas żewġ mużiċisti jdoqqu fil-gallarija tad-dar tagħhom. Fir-Rabat, għadd ta’ residenti fi blokka appartamenti għażlu stil Raggae, u flimkien kantaw u daqqew id-diska ta’ Bob Marley ‘Everthing’s Gonna Be Alright’. Il-perċimes ta’ din l-esebizzjoni huma l-familja Micallef, magħrufa ma’ ħafna għat-talent mużikali tagħhom, fejn anki ġieli ħadu sehem fil-Eurovision. Tony Camilleri, kitarrist u kantant magħruf f’pajjiżna, ħareġ idoqq fil-gallarija tad-dar f’Marsaskala diversi siltiet, fosthom ‘Viva Malta’, li bihom ferraħ lil dawk bħalu li jinsabu magħluqa ġewwa, kif ukoll lil dawk li kienu għaddejjin mit-triq u waqfu jisimgħuh. Raġel ieħor għamel xi ħaġa simili fil-Floriana, iżda f’dan il-każ uża s-saxophone biex jikkumplimenta diska stil Jazz li kienet qed tindaqq minn ġol-appartament tiegħu stess. Ara wkoll: ARA: Il-mużika tlaqqa’ persuni msakkra f’darhom taħt kwarantina "
2020-03-15,Il-Kap tal-Oppożizzjoni jappella biex Malta tagħlaq il-fruntieri,https://www.tvm.com.mt/mt/news/il-kap-tal-oppozizzjoni-jappella-biex-malta-taghlaq-il-fruntieri/,"Il-Kap tal-Oppożizzjoni u tal-Partit Nazzjonalista Adrian Delia reġa’ appella għal lockdown billi jingħalqu l-fruntieri u l-pajjiż ma jħallix aktar każi mportati jidħlu. F’messaġġ li xxandar fuq NET Television, Dr Delia qal li l-lockdown mhux ‘house arrest’ u stqarr li b’lockdown se jkun hemm konsegwenzi fuq l-ekonomija, iżda jekk ma jsirx, fil-pajjiż ikun hawn kollass. Dr Delia qal li l-Oppożizzjoni lesta tgħin f’dik li ddeskriva bħala gwerra kontra għadu li ma jidhirx. Qal li l-pajjiż irid jifhem li se jkun hemm ħafna li jimirdu, ħafna li se jkollhom bżonn l-isptarijiet u se jkun hemm ukoll min se jmut. Dr Delia qal li l-istudji qed juru li hemm probabilità li jkun hemm vittmi ta’ injuranza milli tal-virus innifsu. Qal li n-nuqqas ta’ informazzjoni jew informazzjoni manipulata jista’ jkollhom effetti kbar fuq is-soċjetà. Huwa kkritika l-Gvern li qal m’aċċettax it-talba tal-Oppożizzjoni biex il-Parlament jiddiskuti s-sitwazzjoni ħalli bħala pajjiż ngħaqqdu l-forzi biex niġġielduh dan il-virus flimkien. Dr Delia tenna t-talba għal lockdown biex il-pajjiż isofri l-inqas dannu kemm mediku kif ukoll ekonomiku. Il-Kap tal-Oppożizzjoni staqsa fost oħrajn kif il-Gvern għalaq l-iskejjel imma mbagħad ma nfurmax biex it-tfal ma jitħalltux fl-istabbilimenti tal-ikel u f’postijiet oħra. Qal li lanqas l-anzjani li għandhom appuntament l-isptar ma jafu jekk għandhomx imorru jew le. Il-Kap Nazzjonalista ddeskriva l-ewwel pakkett ta’ miżuri għan-negozju li nieda l-Gvern bħala miżuri ta’ nofs kedda, u kkritika l-Gvern li qal għadu ma ndunax x’inhi l-problema. Qal li l-Gvern mhux jinduna li l-maġġoranza tan-negozji f’Malta huma żgħar jew jaħdmu għal rashom u m’għandhomx €100,000 f’salarji fix-xahar għax ma jħaddmux 100 ruħ. Dr Delia qal li sakemm il-Gvern qed jaħseb kif se jgħinhom, dawn diġà qed jagħlqu kif qed jagħmlu l-lukandi u jitkeċċew mijiet ta’ ħaddiema. Il-Kap tal-Partit Nazzjonalista staqsa li kieku ġew onorati l-obbligazzjonijiet u l-kuntratti mal-Vitals, il-Gvern illum għandu ‘l fuq minn 800 sodda li kienu maħsubin għat-turiżmu mediku fl-isptar San Luqa, lesti għad-dispożizzjoni tiegħu. Appella għal informazzjoni bl-użu, fost oħrajn, tal-billboards, biex il-pajjiż ikun infurmat u ma jippanikjax, u minflok jaħdem flimkien biex jegħleb din il-marda qerrieda."
2020-03-15,680 sodda b’kollox għal pazjenti bil-Covid-19 f’Malta,https://www.tvm.com.mt/mt/news/680-sodda-bkollox-ghal-pazjenti-bil-covid-19-fmalta/,"L-awtoritajiet tas-saħħa komplew jirrankaw it-tħejjijiet f’każ li jiżdiedu l-każijiet tal-pazjenti fil-Coronavirus. Id-Deputat Prim Ministru u Ministru tas-Saħħa, Chris Fearne, qal li l-awtoritajiet se jkollhom total ta’ 600 sodda f’Mater Dei u f’postijiet oħrajn f’Malta għal pazjenti bil-Covid-19. Fost miżuri oħrajn, saret taqsima separata tal-emerġenzi għal każijiet bħal dawn, waqt li se jiġu sospiżi l-operazzjonijiet mhux urġenti biex il-faċilitajiet u r-riżorsi umani tal-isptar ikunu jistgħu jintużaw jekk tinqala’ din l-emerġenza. Dr Fearne qal li dan huwa pjan ta’ kontinġenza mnebbaħ mill-qawl aħseb fil-ħażin biex it-tajjeb ma jonqosx. Id-Deputat Prim Ministru u Ministru għas-Saħħa, Chris Fearne, ħabbar li diversi spazji bħal-librerija tal-iskola medika u swali tal-lectures fl-isptar jinbidlu fi swali għal pazjenti. Sal-lum fl-Isptar Mater Dei hemm 136 sodda u sal-aħħar ta’ Marzu dawn mistennija jiżdiedu għal 274 sodda għal pazjenti bil-Coronavirus. Id-Deputat Prim Ministru qal li barra l-Isptar Mater Dei, hemm 40 sodda lesti bi staff imħarreġ biex jilqgħu pazjenti bil-Coronavirus. Qal li sal-aħħar tax-xahar is-sodod barra Mater Dei se jitilgħu għal 213-il sodda u se jinkludu fost oħrajn l-Isptar Boffa u sptar ieħor. ”Jekk tgħodd is-sodod ġodda barra l-isptar mas-sodod ġodda li għandna ġo dan l-isptar ifisser li għandna 487 sodda – kważi 500 sodda ġdida – illi nkunu nistgħu nużaw jekk tinqala’ l-ħtieġa.” Dr Fearne qal li f’Mater Dei se jkun hemm żewġ swali tal-emerġenza fuq naħiet opposti tal-isptar li waħda minnhom għal pazjenti bil-Coronavirus. L-istess qed isir b’żewġ teatri tal-operazzjonijiet li se jkunu lesti f’każ ta’ pazjenti bil-coronavirus li jkollhom bżonn operazzjoni li ma tkunx assoċjata mal-kundizzjoni infisha. Id-Deputat Prim Ministru qal li f’miżuri oħra li qed jittieħdu l-isptar qed jillibera aktar sodod u b’hekk jitilgħu għal 600 is-sodod disponibbli għall-pazjenti bil-Coronavirus. Dan se jsir billi min-nhar it-Tlieta se jitwaqqfu l-operazzjonijiet mhux urġenti. Fl-Isptar Ġenerali ta’ Għawdex, il-Ministru Fearne qal li se jkun hemm 80 sodda għal pazjenti bil-Coronavirus. ”L-operazzjonijiet ta’ emerġenza kollha se jibqgħu jsiru kollha. Se jsiru l-operazzjonijiet kollha li għandhom x’jaqsmu ma’ trauma – ksur u trauma oħra – u se jkomplu jsir l-operazzjonijiet kollha tal-kanċer. Qegħdin nistmaw li se tikber il-waiting list imma li se tkun tackled f’temp ta’ 6 xhur.” Dr Fearne qal li qed jiġu dedikati aktar riżorsi anke ta’ professjonisti fit-Taqsima għall-Kura Intensiv. Qal li se jiżdiedu żewġ ITUs oħra biex is-sodod ta’ kura intensiva jiżdiedu għal kważi 50. ”Se jkollna l-kapaċità li jkollna 100 ITU bed ġewwa dan l-isptar. Per capita din hi probabbilment l-iktar numru ta’ ITU bed ras imb ras fl-Ewropa u x’aktarx fid-dinja.” Dr Fearne spjega li l-mira tal-Awtorità tas-Saħħa hija li bil-miżuri li qed jittieħdu ma jkunx hawn ħafna każi f’daqqa biex is-servizz tas-saħħa jkun jista’ jlaħħaq u jagħti l-aħjar kura. Mit-Tnejn, id-Dipartiment tad-Dermatoloġija flok fl-Isptar Boffa, se jopera minn binja fil-Gżira. L-outpatients ta’ Mater Dei wkoll se jnaqqsu l-appuntamenti ħlief dawk urġenti. L-appuntamenti li mhumiex urġenti se jiġu posposti. Ara wkoll: BIR-RITRATTI: Dipartiment tal-emerġenza u tal-ITU ġodda għall-pazjenti tal-Covid-19 "
2020-03-15,Jekk kulħadd ikun responsabbli l-pajjiż joħroġ minn din is-sitwazzjoni malajr – Il-PM,https://www.tvm.com.mt/mt/news/jekk-kulhadd-ikun-responsabbli-l-pajjiz-johrog-minn-din-is-sitwazzjoni-malajr-il-pm/,"Il-Prim Ministru Robert Abela ddeskriva s-sitwazzjoni fil-pajjiż minħabba l-Coronavirus bħala kalma u taħt kontroll, waqt li serraħ moħħ il-pubbliku li l-pajjiż huwa mħejji, għalkemm wera ruħu fiduċjuż li bil-koperazzjoni u bir-responsabbiltà ta’ kulħadd, il-pajjiż ser joħroġ minn din is-sitwazzjoni f’qasir żmien. Intervistat fuq ONE TV, Dr Abela spjega li fil-pajjiż diġà hawn lockdown parzjali f’diversi setturi, u qal li l-miżuri iebsin li ttieħdu, fosthom ta’ kwarantina obbligatorja għal kull minn jasal Malta, ittieħdu skont il-pariri tal-awtoritajiet tas-saħħa biex kemm jista’ jkun jiġi evitat lockdown u l-konsegwenzi kollha tiegħu. Dr Abela qal li dal-mument qiegħed jiddefinixxini għaliex in-nies qed tkun responsabbli u tabilħaqq li Aħna huwa ikbar mill-Jien. Dr Abela wera ruħu sodisfatt bil-koperazzjoni tal-pubbliku waqt li saħaq fejn ma kienx hemm din il-koperazzjoni daħlu l-forzi tal-ordni u jittieħdu l-passi meħtieġa. Dr Abela qal li filwaqt li għandhom jibqgħu jittieħdu l-prekawzjonijiet kif rakkomandat mill-awtoritajiet tas-saħħa, għandna nwarrbu l-biża’. Qal li l-gvern jimxi mal-pariri tal-awtoritajiet tas-saħħa u qed ikun pro-attiv u għalhekk ittieħdu miżuri drastiċi, fosthom il-kwarantina obbligatorja u miżuri ohra li prattikament ġabu lockdown parzjali bl-għeluq tal-iskejjel, il-qrati u l-industrija turistika, fost oħrajn. Il-Prim Ministru argumenta kontra sejħiet popolisti fosthom tal-Kap tal-Oppożizzjoni li qed isejħu għal lockdown sħiħ. Qal li anke bil-pariri tal-awtoritajiet tas-saħħa dan mhux meħtieġ f’dan l-istadju, u j’Alla l-pajjiż ma jkollux bżonnu. Spjega li l-miżuri li ttieħdu li qed ikunu effettivi, saru biex il-ħtieġa tal-lockdown komplet ikunu ittardjat u idealment evitat. Dan għaliex, qal il-Prim Ministru, dan joħloq tbatija kbira għall-poplu. Żied jgħid li wħud iridu lockdown mingħajr ma ntebħu li fil-pajjiż diġà hawn wieħed parzjali bil-miżuri li ttieħdu. Dr Abela qal li jekk l-awtoritajiet tas-saħħa jagħtu parir għal lockdown, il-gvern lest jgħafas il-buttuna għalih mhux lest jieħu deċiżjoni bl-addoċċ biex ikun popolist iżda saħaq li s’issa n-numri tal-każi huma baxxi u għad m’hemmx trasmissjoni lokali tal-virus. Il-Prim Ministru qal li l-gvern mhux jixxaħħaħ fir-riżorsi kollha meħtieġa fil-qasam tas-saħħa u anke bl-ewwel pakkett ta’ għajnuna għall-intrapriżi. Żied jgħid iżda b’din is-sitwazzjoni kulħadd irid jerfa’ biċċa mill-piż. Dr Abela qal li huwa fiduċjuż li l-pajjiż ser joħroġ ma jdumx minn din is-sitwazzjoni u jerġa’ jagħti spint lis-setturi ekonomiċi biex jirkupraw id-diffikultajiet mumentarji u jimxu ’l quddiem."
2020-03-15,Inqabdet persuna oħra tikser il-kwarantina mandatorja,https://www.tvm.com.mt/mt/news/inqabdet-persuna-ohra-tikser-il-kwarantina-mandatorja/,Inqabdet it-tielet persuna tikser il-kwarantina mandatorja li ġiet ordnata fuqha biex tiġi kkontrollata l-imxija tal-Covid-19. Dan qalitu s-Suprintendent għas-Saħħa Charmaine Gauci waqt konferenza stampa f’Mater Dei. Hija kkonfermat li ll-każijiet kollha li kellna ta’ pazjenti bil-Covid-19 f’Malta kienu kolla impurtati minn barra. Ikkonfermat ukoll li qed isiru l-kontrolli kollha neċessarji fejn qed isiru testijiet fuq persuni li ma ġewx minn barra. Il-Professur Gauci saħqet fuq l-importanza tal-kwarantina mandatorja li qed tinuża bħala miżura ta’ saħħa pubblika.  
2020-03-15,"Deni, sogħla u qtugħ ta’ nifs huma l-iktar sintomi li jindikaw Covid-19",https://www.tvm.com.mt/mt/news/deni-soghla-u-qtugh-ta-nifs-huma-l-iktar-sintomi-li-jindikaw-covid-19/,"Is-Superintendent tas-Saħħa Pubblika Charmaine Gauci appellat lil dawk taħt kwarantina biex ma joħorġux mid-dar jekk iħossuhom ma jifilħux, iżda jċemplu 111 u jingħataw l-għajnuna. Qalet li l-ispezzjonijiet mill-Pulizija għadhom għaddejjin, u li għall-ebda raġuni wieħed m’għandu jonqos milli josserva l-kwarantina. Prof Gauci qalet li s’issa hemm 3 persuni li kisru l-kwarantina mandatorja. Ikkonfermat li minn dak li deher s’issa, l-iktar sintomi li jindikaw infezzjoni mill-Covid-19 huma deni, sogħla u qtugħ ta’ nifs. Spjegat li qed jittestjaw nies b’dawn is-sintomi u li kienu barra minn Malta, imma qed jagħmlu wkoll ‘random tests’ fuq persuni oħra."
2020-03-15,Jiżdiedu 3 pazjenti oħra bil-Coronavirus f’Malta – b’kollox 21 każ,https://www.tvm.com.mt/mt/news/jizdiedu-3-pazjenti-ohra-bil-coronavirus-fmalta-bkollox-21-kaz/,"Żewġ żgħażagħ Maltin li kienu l-Irlanda u żagħżugħ Portugiż żdiedu mal-lista tal-persuni f’Malta nstabu li għandhom il-Coronavirus. B’hekk sa nofsinhar, Malta kellha 21 każ ta’ pazjenti Maltin u barranin bil-Covid-19 li minnhom, tnejn diġà huma kkunsidrati bħala mfejqa u m’għadhomx miżmuma f’iżolament fl-isptar, għalkemm għadhom fi kwarantina f’darhom. Is-Superintendent tas-Saħħa Pubblika, Charmaine Gauci, qalet li s’issa l-awtoritajiet tas-saħħa m’għandhom l-ebda każ ta’ trażmissjoni lokali tal-virus. L-aħħar każijiet ta’ Coronavirus irrapportati mill-awtoritajiet tas-saħħa sal-Ħadd f’nofsinhar huma ta’ żewġ Maltin li fl-aħħar jiem kienu msefrin u ta’ Portugiż li ġie Malta jfittex xogħol. Is-Superintendent tas-Saħħa Pubblika, Charmaine Gauci, qalet li ġuvni Malti ta’ 23 sena, li jaħdem fil-qasam tas-saħħa, mar Dublin fis-7 ta’ Marzu. Il-Professur Gauci spjegat li erbat ijiem wara li ġie lura Malta, beda bis-sintomi u mar fi kwarantina u ma baqax imur għax-xogħol. Il-Professur Gauci spjegat li l-familjari u l-kollegi tiegħu qegħdin kollha fi kwarantina. ”Mill-assessment li għamilna, dan il-pazjent ma kellux kuntatt mal-ebda pazjenti għal iktar minn 15-il minuta face u to face u lanqas ma kien fl-istess kamra ma’ pazjenti oħrajn għal iktar minn sagħtejn. Allura l-indikazzjonijiet kienu biss li kien hemm dawk il-kollegi tiegħu li kienu f’kuntatt miegħu u li seta’ kellhom exposure, u dawn mill-bieraħ stess poġġejniehom kwarantina. Qegħdin id-dar. Ma jidħlux l-isptar u ma joħorġux.” Il-Professur Gauci qalet li l-Malti l-ieħor, li huwa student universitarju ta’ 20 sena, ukoll mar Dublin fil-5 ta’ Marzu u jumejn wara li ġie lura beda bis-sogħla u d-deni. Qalet li hu attenda lecture fl-Università u għalhekk qed isiru testijiet fuq studenti li seta’ kellu kuntatt magħhom. Il-Professur Gauci qalet li t-tielet każ ġdid ta’ Coronavirus huwa ta’ Portugiż ta’ 21 sena li ġie Malta minn Spanja jfittex xogħol. Żiedet tgħid li jumejn wara li wasal Malta, kellu s-sintomi u qagħad fi kwarantina minn jeddu flimkien mat-tfajla tiegħu. Qalet li saru testijiet fuq it-tfajla tiegħu li rriżultaw fin-negattiv. Il-Professur Gauci qalet li saru iktar minn 720 test fuq persuni li kellhom is-sintomi u li ġew mis-safar. Qalet li minn dawn, 21 persuna biss irriżultaw li għandhom il-Covid-19. Hi saħqet li s’issa l-każijiet kollha kienu impurtati. Il-Professur Gauci ħabbret it-tieni fejqan minn fost dawn il-21 każ. Qalet li r-raġel Taljan li kellu l-virus fieq u issa se jibqa’ jiġi segwit waqt li jibqa’ kwarantina d-dar. ”Il-każi li kellna s’issa kollha kienu nies ta’ età żgħira, ma kellhomx kundizzjonijiet mediċi li setgħu jitfgħuhom f’riskju u allura s’issa l-każi kollha kienu f’sitwazzjoni tajba. Fil-fatt il-każi kważi kollha seta’ ġew ikkurati d-dar però aħna żammejniehom l-isptar biex inkunu nistgħu nagħmlu żgur li nikkurawhom.” Il-Professur Gauci spjegat li ġeneralment il-virus jittieħed minn persuna għall-oħra meta jkun hemm l-ewwel sintomi. Saħqet biex min kellu xi kuntatt ma’ persuni bil-Coronavirus isegwi l-kwarantina obbligatorja. Qalet li dawn għandhom iċemplu fuq il-111 biex jitkellmu ma’ tabib u ma jmorrux fiċ-ċentri tas-saħħa jew fl-ispiżeriji."
2020-03-15,Post alternattiv għall-istaff f’kuntatt ma’ pazjenti bil-Covid-19,https://www.tvm.com.mt/mt/news/post-alternattiv-ghall-istaff-fkuntatt-ma-pazjenti-bil-covid-19/,L-istaff li jiġi f’kuntatt ma’ pazjenti bil-Covid-19 se jingħata l-għażla li wara ġurnata xogħol jorqod f’residenzi separati. Dan qed isir biex jitnaqqas ir-riskju ta’ tixrid tal-Covid-19 mal-familja u qraba tagħhom. Dan ħabbru d-Deputat Prim Ministru Chris Fearne waqt konferenza stampa f’Mater Dei dwar il-Covid-19.
2020-03-15,Mit-Tlieta jitwaqqfu l-operazzjonijiet li mhux urġenti,https://www.tvm.com.mt/mt/news/mit-tlieta-jitwaqqfu-l-operazzjonijiet-li-mhux-urgenti/,"Se jitwaqqfu mit-Tlieta li ġej l-operazzjonijiet li mhux urġenti. Dan tħabbar mid-Deputat Prim Ministru waqt konferenza stampa dwar il-Covid-19. Operazzjonijiet li għandhom x’jaqsmu ma’ ksur u kanċer se jibqgħu jsiru. Ladarba tgħaddi din l-epidemija, il-waiting list se tirkupra fi żmien 6 xhur."
2020-03-15,Malta huwa wieħed mill-iktar pajjiżi li qed jagħmel testijiet għall-Covid-19,https://www.tvm.com.mt/mt/news/malta-huwa-wiehed-mill-iktar-pajjizi-li-qed-jaghmel-testijiet-ghall-covid-19/,"Id-Deputat Prim Ministru Chris Fearne qal li Malta huwa wieħed mill-iktar pajjiżi fid-dinja li qed jagħmel testijiet għall-Covid-19, meta mqabbel mal-popolazzjoni. Huwa qal dan f’konferenza stampa dalgħodu, fejn ħabbar każ ġdid ta’ fejqan, u ta aġġornament dwar is-sodod li l-isptarijiet għandhom imħejjija għal kull eventwalità. Dwar il-laboratorji, qal li l-Gvern ħareġ sejħa għal Lab scientists biex ikun jiflaħ iżid l-ammont ta’ testijiet għall-Covid-19, f’każ li jinqala’ dan il-bżonn. Segwi hawn il-konferenza sħiħa: Il-konferenza għal dawk neqsin mis-smigħ tista’ tiġi segwita hawn:"
2020-03-15,BIR-RITRATTI: Dipartiment tal-emerġenza u tal-ITU ġodda għall-pazjenti tal-Covid-19,https://www.tvm.com.mt/mt/news/dipartiment-tal-emergenza-gdid-ghall-pazjenti-tal-covid-19/,"F’Mater Dei nħoloq dipartiment tal-emerġenza ġdid kif ukoll sezzjoni tal-ITU magħmula għall-pazjenti infettati bil-Covid-19. Dan ħabbru d-Deputat Prim Ministru Chris Fearne waqt konferenza stampa f’Mater Dei. Id-Dipartiment tal-emerġenza ewlieni se jibqa’ jintuża normali kif inhu bħalissa. Kien spjegat li l-kura li ngħatat lil dawk milquta mill-Covid-19 f’Malta s’issa kienet biex jinżamm id-deni taħt kontroll, u fir-rigward ta’ xi ‘fluids’. Intqal li l-pazjenti ma kellhomx bżonn ventilation jew ITU, u fil-fatt il-maġġoranza ta’ dawk li jimirdu b’dan il-virus lanqas biss ikollhom bżonn jidħlu fl-isptar. Id-Deputat Prim Ministru qal li, skont dak li seħħ f’pajjiżi oħra, huwa kkalkulat li bejn 80% u 85% mhux se jkollhom bżonn jidħlu l-isptar, iżda dawk li jkollhom bżonn jidħlu, se jkun hemm madwar nofshom li se jkollhom bżonn il-kura tal-ITU, u kien għalhekk li saru preparamenti għas-sodod. Id-dipartiment il-ġdid tal-emerġenza jibda jintuża eventwalment ladarba tiżdied il-ħtieġa. Dan qed isir biex ikunu jistgħu jiġu sseparati l-pazjenti tal-Covid-19 minn dawk li jidħlu b’emerġenza li mhumiex infettati. Il-ġurnalisti dalgħodu ġew imdawra madwar id-dipartiment il-ġdid. Ara r-ritratti: Segwi hawn il-konferenza: Ara wkoll: Malta huwa wieħed mill-iktar pajjiżi li qed jagħmel testijiet għall-Covid-19 Mit-Tlieta jitwaqqfu l-operazzjonijiet li mhux urġenti "
2020-03-15,Ifiq mill-Covid-19 missier it-tifla Taljana,https://www.tvm.com.mt/mt/news/ifiq-mill-covid-19-missier-it-tifla-taljana/,"Missier it-tifla Taljana, li kien it-tieni pazjent bil-Coronavirus, fieq mill-marda. B’kollox issa f’Malta feġġew 17-il każ ta’ Covid-19, bi tnejn minnhom ifiqu mill-marda. Il-pazjenti kollha jinsabu f’saħħithom u qed jirkupraw.  "
2020-03-15,BĦALISSA: Id-Deputat Prim Ministru u l-awtoritajiet tas-saħħa f’konferenza stampa dwar il-Covid-19,https://www.tvm.com.mt/mt/news/dalwaqt-id-deputat-prim-ministru-u-l-awtoritajiet-tas-sahha-fkonferenza-stampa-dwar-il-covid-19/,"Id-Deputat Prim Ministru Chris Fearne flimkien mal-awtoritajiet tas-saħħa qed jindirizzaw żewġ konferenzi stampa dwar il-Covid-19 f’Mater Dei. Id-Deputat Prim Ministru u l-awtoritajiet tas-saħħa mistennija jitkellmu dwar kif l-Isptar Mater Dei jinsab ippreparat għall-Covid-19. Dawn se tkun imxandra live fuq tvm.com.mt, Radju Malta u TVM."
2020-03-14,Childcare għat-tfal tal-ħaddiema li jaħdmu fil-qasam tas-saħħa,https://www.tvm.com.mt/mt/news/childcare-ghat-tfal-tal-haddiema-li-jahdmu-fil-qasam-tas-sahha/,"Id-Deputat Prim Ministru u Ministru tas-Saħħa, Chris Fearne ħabbar li min-nhar it-Tnejn id-dipartiment tal-Edukazzjoni se joffri s-servizzi taċ-childcare lit-tfal tal-ħaddiema li jaħdmu fil-qasam tas-saħħa. Sostna li b’hekk s-servizzi mediċi essenzjali se jibqgħu jingħataw f’dan iż-żmien daqstant kruċjali."
2020-03-14,COVID-19: Persuna tfiq minn 18 li ġew infettati,https://www.tvm.com.mt/mt/news/covid-19-persuna-tfiq-minn-18-li-gew-infettati/,"Mit-18-il persuna li huma infettati bil-Coronavirus f’Malta, seba’ huma Maltin, sitta Taljani, persuni oħra minn Norveġja, il-Marokk, ir-Russja u Hong Kong. L-iżgħar pazjenta hija Taljana ta’ 12-il sena waqt li l-ikbar wieħed huwa Malti ta’ 55 sena. 7 mill-każijiet kienu ta’ persuni li ġew mill-Italja ta’ Fuq, waqt li kien hemm tliet każi mill-Belġju u tlieta oħra minn Spanja, żewġ każi mill-Ġermanja, u każi oħra mir-Russja, Franza u l-Irlanda. Tmint ijem ilu, l-ewwel persuna kkonfermata bil-Coronavirus kienet tifla Taljana ta’ 12-il sena, li flimkien mal-ġenituri tagħha u oħtha ta’ tmien snin, irritornat Malta minn btala fin-naħa ta’ fuq tal-Italja. Aktar tard il-ġenituri tagħha wkoll ittestjaw fil-pożittiv. L-għada fil-11 ta’ Marzu, irrappurtat l-ewwel żewġ każijiet ta’ Maltin ġodda. Raġel ta’ 55 li huwa konsulent Mediku fl-Isptar Mater Dei, li wkoll kien għal btala fin-naħa ta’ fuq tal-Italja. Anke oħtu, li kienet miegħu għal btala, irriżultat fil-pożittiv għal COVID 19. Il-Ħamis filgħodu feġġew każijiet ġodda ta’ żewġ barranin li jgħixu Malta u li fl-ġranet ta’ qabel kienu msefrin – Marokkin li mar il-Belġju u Taljana li marret Berlin, u wara Amsterdam, fejn bdiet kellha l-ewwel sintomi tal-coronavirus. Il-Ġimgħa gew rrappurtati erba’ każi oħra – Malti ta’ 45 sena li kien Munich, il-Ġermanja, Taljan ta’ 40 sena li kien Pariġi u Maltija ta’ 30 sena, li taħdem fil-qasam tas-saħħa, u li kienet Brussell. Aktar tard mal-jum, tfajla Maltija ta’ 19-il sena li kienet Brussell ukoll ħarġet ili kellha l-virus. Fil-jum tas-Sibt kien l-agħar jum fl-ewwel ġimgħa tal-pandemija għax instabu ħames persuni infettati bil-virus. Russu li ġie mir-Russja, Malti li kien l-Irlanda, u ieħor li kien fi Spanja, u koppja – minn Hong Kong u l-Italja – li kienu għall-btala fil-kapitali Spanjola Madrid. Koppja minn Hong Kong u l-Italja minn Spanja Fl-ewwel tmient ijiem, Malta kellha 18-il każ u s’issa persuna waħda minnhom ġiet dikjarata li fieqet u ħarġet mill-isptar. Il-pazjenti kollha ma kinux fi stat gravi u l-etajiet tagħhom kienu jvarjaw minn 12-il sena sa 55 sena."
2020-03-14,Ara l-imxija tal-Coronavirus madwar id-dinja,https://www.tvm.com.mt/mt/news/ara-l-imxija-tal-coronavirus-madwar-id-dinja/,"Spanja Fi Spanja, il-każijiet żdiedu b’aktar minn 1,500 f’24 siegħa, l-għadd ta’ nies infettati telgħu għal aktar minn sitt elef, filwaqt li n-nies mejta telgħu għal aktar minn 190. Spanja hija t-tieni l-aktar pajjiż milqut fl-Ewropa wara l-Italja. Italja Fl-Italja minkejja l-lockdown komplew jiżdiedu n-nies infettati. Fl-aħħar 24 siegħa ġew konfermati l-għadd ta’ każijiet ta’ nies infettati telgħu għal 21,157, fejn fl-24 siegħa telgħu b’aktar minn 3,500, bl-għadd ta’ mejta telgħu għal 1,441. S’issa irkupraw 1,966. Renju Unit Fir-Renju Unit il-Covid-19 kompla jaħsad il-ħajja ta’ aktar nies. F’24 siegħa l-għadd ta’ mejta telgħu għal 21. Skont il-kap tas-servizz mediku tar-Renju Unit, il-mejta kienu persuni vulnerabbli u kienu qed jingħataw il-kura l-isptar. Il-persuni infettati telgħu għal 1,140. Sa issa, il-Gvern Ingliż qed jirreżisti sejħiet biex jagħlaq l-iskejjel. Stati Uniti Fl-Istati Uniti ġiet fis-seħħ il-projbizzjoni tat-titjiriet minn 26 pajjiż Ewropew li kompliet tgħarraq ir-relazzjonijiet diplomatiċi bejn l-amministrazzjoni tal-President Trump u l-Unjoni Ewropea. Fl-aħħar siegħat il-President Trump iddeċieda li flimkien mas-sittu u għoxrin pajjiż, hemm ukoll issa r-Renju Unit u anki l-Irlanda ta’ Fuq. Fl-istati Uniti hemm 2,000 persuna li ġew konfermati li għandhom il-virus u mietu 43 persuna. Il-Prim Ministru Ġappuniż Shinzo Abe ħabbar li l-Olimpjadi ta’ Tokyo f’Lulju li ġej se jsir xorta waħda minkejja l-biża’ li sa dak iż-żmien il-virus ikun għadu attiv f’ċerti pajjiżi. Il-Ġappun għandu 1,400 każ ta’ Covid-19 u sa’ issa mietu 28. Afrika Fl-Afrika, Rwanda kkonfermat l-ewwel każ tagħha, b’Indjan li wasal minn Mumbai l-ġimgħa li għaddiet. Nambia wkoll irrappurtat l-ewwel każijiet tagħha. Ċina Iċ-Ċina kompliet turi progress, bil-każi ġodda kienu biss ħdax. Iċ-Ċina min fejn beda l-virus kellha kważi 80,000 każ li minnhom fiequ aktar minn 65,000. Iċ-Ċina iżda xorta għadha l-aktar li kellha imwiet għax mietu aktar minn tliet elef ruħ bil-virus."
2020-03-14,"Żewġ persuni jiksru l-ordni tal-kwarantina u ġew immultati €1,000",https://www.tvm.com.mt/mt/news/zewg-persuni-jiksru-l-ordni-tal-kwarantina-u-gew-immultati-e1000/,"Żewġ persuni kissru l-ordni tal-kwarantina u ġew immultati elf ewro kull wieħed. Dan intqal fi stqarrija tal-Gvern li fiha ntqal li fl-aħħar sigħat saru disgħin spezzjoni għall-għarrieda mill-pulizija tal-Administrative Law Enforcement, flimkien ma’ ħaddiema tad-Direttorat għas-Saħħa Pubblika u d-Dipartiment tal-Protezzjoni Ċivili f’residenzi ta’ persuni li qegħdin bl-ordni tal-kwarantina obbligatorja. Il-Gvern qal li l-ispezzjonijiet se jkomplu kemm f’residenzi kif ukoll f’lukandi. Intqal li l-pulizija qed issib koperazzjoni minn dawk li qed ikunu s-suġġett tal-ispezzjoni."
2020-03-14,Il-Pulizija tniżżel raġel li kellu d-deni minn fuq il-vapur tal-Gozo Channel,https://www.tvm.com.mt/mt/news/il-pulizija-tnizzel-ragel-li-kellu-d-deni-minn-fuq-il-vapur-tal-gozo-channel/,"Waqt proċess ta’ screening fit-terminal tal-Gozo Channel, raġel ta’ nazzjonalità barranija nstab li kellu d-deni. Minkejja li l-persuna inkwistjoni ġie mitlub sabiex ma jitlax fuq il-vapur, il-persuna xorta waħda tela’. Dan wassal sabiex il-persuna kellha titniżżel minn fuq il-vapur tal-Gozo Channel wara li ssejħet l-assistenza tal-Pulizija. Unit apposta bdiet il-fumigazzjoni u diżinfettar tat-terminal tal-passiġiera, tal-vapur tal-Gozo Channel u tal-karozzi li kienu laħqu telgħu abbord. Il-persuna inkwistjoni ttieħdet f’ambulanza ftit tal-mumenti ilu.  Il-Gvern ifakkar li mhux se jkun qiegħed jittollera li jkun hemm min jisfida l-liġi u l-istruzzjonijiet li jingħataw. B’hekk biss tkun issalvagwardjata s-saħħa tal-poplu Malti u Għawdxi."
2020-03-14,Standard and Poor’s tirrevedi l-prospetti tal-ekonomija Maltija,https://www.tvm.com.mt/mt/news/standard-and-poors-tirrevedi-l-prospetti-tal-ekonomija-maltija/,"Fl-isfond tal-kriżi tal-Coronavirus, l-aġenzija Standard & Poor’s irrevediet il-prospetti tal-ekonomija Maltija minn pożittiv għal stabbli. L-ekonomisti tal-aġenzija qalu li din ir-reviżjoni saret għax huma previst li l-Covid-19 se jwassal biex imajna r-ritmu ekonomiku fid-dinja li jkollu effett fuq Malta wkoll. L-aġenzija qed tbassar li t-tkabbir ekonomiku ta’ Malta jonqos b’aktar min-nofs minn 4.4% għal 2% għalkemm jerġa’ jiżdied is-sena d-dieħla għal 3.7% L-ekonomisti qattgħu bin-nofs it-tbassir tagħhom għat-tkabbir ekonomiku għaż-żona ewro, minn 1% għal 0.5%. Żiedu jgħidu li jistennew li dan ikollu impatt negattiv fuq l-ekonomija Maltija. L-aġenzija semmiet ukoll l-effetti li r-reputazzjoni ta’ Malta fis-settur tas-servizzi finanzjarji jista’ jkollhom fuq l-andament ekonomiku. S&P’s filwaqt li nnutat l-isforzi tal-Gvern biex isaħħaħ l-awtoritajiet regolatorji, qalet li d-djugħfija ta’ Malta f’ċerti aspetti regolatorji għadha sinifikanti. L-aġenzija iżda kellha kummenti pożittivi għal fatt li l-Gvern fl-aħħar snin tejjeb il-pożizzjoni finanzjarja tiegħu u naqqas id-dejn waqt li għamel diversi riformi strutturali fl-ekonomija tal-pajjiż."
2020-03-14,Helpline u linji gwida għat-turisti b’rabta mal-COVID-19,https://www.tvm.com.mt/mt/news/helpline-u-linji-gwida-ghat-turisti-brabta-mal-covid-19/,"Ġie mniedi helpline mill-Awtorità Maltija għat-Turiżmu b’kollaborazzjoni mal-Ministeru għat-Turiżmu u Protezzjoni tal-Konsumatur bl-għan li jassisti lit-turisti, lill-lukandiera u nies fl-industrija f’mistoqsijiet b’rabta mal-COVID-19. Ftit tal-ġranet ilu l-istess awtorità bagħtet numru ta’ linji gwida lil kull lukanda liċenzjata għal aktar għarfien dwar is-suġġett. Madankollu, bil-għan li t-turisti jkunu assistiti b’mod dirett f’sitwazzjoni volatili, inħoloq il-helpline 21692447 u kif ukoll email: [email protected]. Fost il-linji gwida hemm ukoll noti li jispjegaw kif turist għandu jesegwixxi kwarantina u jara li mal-wasla tiegħu jiżgura li ma joħroġx mill-kamra taħt l-ebda ċirkostanza. Turist m’għandux iħalli l-kamra wisq aktar jekk jiżviluppawlu sintomi ta’ deni, sogħla jew qtugħ ta’ nifs u huwa avżat li jċempel fuq il-helpline tas-Saħħa Pubblika u ma jmurx la għand tabib u lanqas għand spiżerija. F’każijiet hekk l-ikel se jkun ipprovdut fil-kamra u jitħalla fuq l-għatba tal-bieb. Nota oħra importanti hija dwar meta turist jiġi biex jirritorna lura pajjiżu. Jekk ma jiżviluppawx sintomi tul il-btala, u t-titjira tat-tluq taqa’ fil-perjodu ta’ kwarantina mandatorja, turist għandu jingħata l-permess biex jivjaġġa lura pajjiżu."
2020-03-14,Il-Coronavirus tisfratta bosta tiġijiet,https://www.tvm.com.mt/mt/news/il-coronavirus-tisfratta-bosta-tigijiet/,"Il-coronavirus fost oħrajn sfratta anke bosta tiġijiet li kienu ppjanati fi tmiem din il-ġimgħa u fil-ġimgħat li ġejjin. Koppji li tkellmu magħna qalulna li qed isibu koperazzjoni kbira mill-operaturi u dawk li kienu mistennija jipprovdulhom servizzi fil-ġurnata taż-żwieġ iżda oħrajn qed isibuha diffiċli biex isibu data jew postijiet oħrajn. Jessica Sultana u Daniel Camilleri kien ilhom ftit iktar minn sentejn jippjanaw il-jum taż-żwieġ għal 4 ta’ April li ġej. Bħal sajjetta fil-bnazzi u bħal ħafna koppji oħrajn li kellhom jiżżewġu dan ix-xahar jew ix-xahar id-dieħel, fl-aħħar sigħat kellhom jieħdu deċiżjoni diffiċli ħafna u kontra qalbhom jipposponu l-jum ferm mistenni għall-aħħar tliet xhur tas-sena jew il-bidu tas-sena d-dieħla. Id-dulċier Pawlu Borg Bonaci spjegalna li fl-aħħar jumejn esperjenzaw stejjer inkredibbli ta’ qsim il-qalb. “Meta inti ħa ċċaqlaq event li ilek tipprepara għalih, iġemma għalih, taħdem għalih tliet snin jew sentejn, min qiegħed f’dik is-sitwazzjoni miskien qiegħed f’sitwazzjoni, aħna kellna klijenti li ġew hawnhekk jibku”. Sidien ta’ ħwienet tal-ilbiesi tat-tiġijiet qalulna li fl-aħħar tliet ijiem kważi l-koppji kollha li kellhom jiżżewġu fis-sitt ġimgħat li ġejjin, għarfuhom li se jkollhom jipposponu t-tieġ. Din kienet decizzjoni inevitabbli kemm minħabba resitrizzjonijiet fuq l-attiivtajiet tal-massa u d-direttiva tal-kurja dwar il-quddies u l-funzjonijiet reliġjużi. Waqt li ħafna koppji qalulna li l-operaturi tat-tiġijiet qed ikunu flessibli ħafna u jgħinuhom fl-arranġamenti ‘l ġodda, hemm oħrajn li qed isibuha diffiċli biex isibu dati jew postijiet alternattivi. “L-impatt mhux biss soċjali jew ekonomiku imma emozzjonali wkoll allura f’dawn iċ-ċirkostanzi l-aħjar ħaġa li tista’ tagħmel hu li tifhem lil min qiegħed f’dik is-sitwazzjoni u tipprova tgħinu”. Is-Sur Borg Bonaci qal minbarra l-posponiment tat-tiġijiet u tas-safar għal qamar il-għasel tħassru wkoll attivitajiet oħra minn festini żgħar tal-familja għal konferenzi kbar li kienu skedati sal-aħħar t’April. Kif qalulna l-koppji li kienu se jiżżewġu, id-deċiżjoni li jipposponu l-ġurnata taż-żwieġ hi prova diffiċli tad-deċiżjonijiet daqstant ieħor diffiċli li jridu jieħdu tul il-ħajja miżżewġa. Għal aktar aħbarijiet dwar il-Coronavirus agħfas hawn."
2020-03-14,“Agħmlu bħali u ibqgħu d-dar”,https://www.tvm.com.mt/mt/news/aghmlu-bhali-u-ibqghu-d-dar/,"Dayl, plejer ta’ 6 snin ta’ Fgura United qed jimxi bl-eżempju. Dayl Grech, minflok erħilha lejn il-grawnd għat-taħriġ mat-tim tiegħu, baqa’ d-dar u qed isegwi l-pariri tal-awtoritajiet tas-saħħa. Il-messaġġ huwa ċar. “Agħmlu bħali u ibqgħu d-dar”. Intant, il-President ta’ Fgura United, Larkin Bonnici, qal li l-klabb qed jagħti sehmu biex jgħin lil min għandu bżonn xi provisti bażiċi tal-ikel. Is-Sur Bonnici qal li l-klabb iħaddan il-prinċipju tar-responsabbiltà soċjali kif jixhdu inizjattivi bħal dawn."
2020-03-14,Il-PM jgħid li m’hemmx bżonn li jsir lockdown,https://www.tvm.com.mt/mt/news/il-pm-jghid-li-mhemmx-bzonn-li-jsir-lockdown/,"Il-Prim Ministru Robert Abela qal li għalissa m’hemmx bżonn li jsir lockdown. F’konferenza tal-aħbarijiet, li matulha ħabbar miżuri ekonomiċi fl-isfond tal-pandemija tal-COVID-19, il-Prim Ministru spjega li s’issa l-pariri huma li Malta ma tmurx għal lockdown. Stqarr li ma jridx li jdaħħal lill-poplu fi tbatija żejda u spjega li lockdown huwa house arrest. Qal li għalissa m’hemmx bżonn li mmorru għal din il-miżura, speċjalment bil-mod kif il-virus qed ikun ikkontrollat. Dr Abela qal li qiegħed jimxi mal-pariri tal-awtoritajiet tas-saħħa u spjega li hemm sistema fejn min jasal mill-ajruport ikun screened. Ara wkoll: Imħabbar pakkett finanzjarju ta’ għajnuna mill-Gvern dwar il-COVID-19  "
2020-03-14,L-Oppożizzjoni tinsisti li l-pajjiż ikollu lockdown illum qabel għada,https://www.tvm.com.mt/mt/news/l-oppozizzjoni-tinsisti-li-l-pajjiz-ikollu-lockdown-illum-qabel-ghada/,"Il-Kap tal-Oppożizzjoni Adrian Delia qal li l-Oppożizzjoni qed tinsisti li l-pajjiż ikollu lockdown illum qabel għada biex ikun hawn iżjed sigurtà. F’laqgħa ma’ rappreżentanti tal-imsieħba soċjali li wħud minnhom sejħu wkoll għal lock down, Dr Delia qal li wasal iż-żmien li l-pajjiż jagħlaq il-fruntieri. Qal li l-Oppożizzjoni taqbel mal-appell li qed jagħmlu t-tobba biex jingħalqu l-ajruport u l-cruise port. Kompla jgħid li dan għandu jsir billi jingħata żmien limitat ħafna għar-residenti tal-pajjiż biex jiġu lura. Dr Delia qal li huwa żmien meta kulħadd, inkluż l-Oppożizzjoni, qed titlob biex jonqos il-kuntatt fiżiku bejn in-nies. Qal li dan ma jfissirx li tinqata’ l-komunikazzjoni, iżda li nipproteġu lil xulxin. Il-Kap Nazzjonalista qal li dan mhuwiex iż-żmien ta’ iżolament, iżda ta’ għaqda. Qal li l-oppożizzjoni qed tagħmel l-almu tagħha biex tgħin fejn tista’ u qal li kuljum qed jiltaqa’ ma’ task force li waqqaf u li qed isegwi dak li għaddej f’pajjiżna u barra."
2020-03-14,ARA: Kif tista’ tipproteġi lilek innifsek mill-Coronavirus?,https://www.tvm.com.mt/mt/news/ara-kif-tista-tipprotegi-lilek-innifsek-mill-coronavirus/,"L-awtoritajiet tas-saħħa Maltin ippubblikaw video, dwar kif wieħed jista’ jipprevjeni milli jiġi infettat mill-COVID-19. Il-filmat jinkludi dak kollu li għandek bżonn tkun taf dwar il-Coronavirus."
2020-03-14,Imħabbar pakkett finanzjarju ta’ għajnuna mill-Gvern dwar il-COVID-19,https://www.tvm.com.mt/mt/news/imhabbar-pakkett-finanzjarju-ta-ghajnuna-mill-gvern-dwar-il-covid-19/,"Fl-ewwel miżuri ta’ għajnuna mill-gvern lill-kumpaniji u dawk li jaħdmu għal rashom, il-Gvern se jipposponi l-pagamenti dovuti lilu għall-VAT u għall-bolla ghal Marzu u April. Il-Prim Ministru Robert Abela qal li dan qed isir biex jingħata nifs lill-kumpaniji u lill-ekonomija u anke biex ma jintilfux impjiegi mill-kumpaniji li qed iħabbtu wiċċhom ma’ diffikultajiet minħabba l-coronavirus. F’konferenza tal-aħbarijiet f’Kastilja, Dr Abela qal li għax l-ekonomija kienet sejra tajjeb, il-gvern jinsab f’pożizzjoni li jieħu dawn il-miżuri u oħra li jitħabbru ‘l quddiem. Il-Prim Ministru Robert Abela ħabbar l-ewwel pakkett b’miżuri ta’ għajnuna lil negozji li għaddejjin minn diffikultajiet finanzjarji minħabba l-pandemija tal-COVID-19. B’effett immedjat qed inħabbru posponiment tal-ħlas dovuti fix-xahar ta’ Marzu u April tat-taxxi li ser inkunu qegħdin nsemmi t-taxxi proviżjorja, VAT, social security contributions u t-taxxa tal-impjegati dan se jkun jgħodd kemm għal min iħademm kif ukoll għas-self employed. Se nkunu qed iniedu skema sabiex min investi fi skemi ta’ teleworking, fejn inti tista’ taħdem id-dar nagħtu rifużjoni tal-ispejjeż li ħallas biex seta’ investa. F’konferenza tal-aħbarijiet f’Kastilja, il-Prim Ministru qal li dan huwa l-ewwel pakkett ta’ miżuri immirat biex jieħu ħsieb lin-negozji b’mod paritkolari dawk li joperaw fis-settur tat-turiżmu, l-ospitalità, it-trasport u l-manifattura, li stqarr huma l-aktar milquta mill-effetti tal-coronavirus. Dr Abela stqarr li dawn m’humiex miżuri faċli iżda jistgħu jsiru għax Malta għandha ekonomija riżeljenti u l-għaqal tal-Gvern li ħaseb u faddal għal dawn id-diffikultajiet. Żied jgħid li f’din is-sitwazzjoni kulħadd irid jerfa’ biċċa mill-piż. Il-Ministu tal-Finanzi Edward Scicluna qal li l-Gvern jista’ jieħu dawn il-miżuri għaliex kellu surplus fil-finanzi tiegħu. Il-Professur Scicluna qal li f’din il-kriżi globali, anke l-ekonomija Maltija mistennija tnaqqas ir-ritmu iżda għaliex kellha tkabbir akbar xorta ser tkun f’pożizzjoni aħjar minn pajjiżi li kellhom inqas minn Malta. Huwa qal li l-Gvern se jirrevedi u jassisti l-ekonomija ħalli jissalvagwardja x-xogħol u indika li ser jagħmel dan b’mini budget. Dwar min ser iħallas għal-leave tal-kwarantina, il-Ministru tal-Finanzi qal li l-Gvern qed jara xi skemi jistgħu jintużaw. Il-Ministru tal-Ekonomija Silvio Schembri qal li fil-ġimgħat li ġejjin l-Gvern se jaħdem ħalli t-tbassir tat-tkabbir ekonomiku jibqa’ validu minkejja din il-kriżi. Wera sodisfazzjon li l-banek wegħdu l-Gvern li se jkomplu jgħinu n-negozji biex jegħlbu dawn id-diffikultajiet. Mistoqsi dwar l-appelli li saru għal ‘lockdown’ immedjat ta’ tliet ġimgħat, il-Prim Ministru Abela qal li għalkemm din tkun l-iħfef deċiżjoni għall-Gvern s’issa għadu ma ngħatax il-parir mal-awtoritajiet tas-saħħa biex isir lockdown li iddiskrivieh bħal house arrest tal-poplu kollu. “Ilbieraħ kelli l-opportunità nsegwi lil Dr Barbara li spjega għalfejn m’għandux għalfejn ikun hemm lockdown fil-pajjiż li huwa ħabs ġewwa d-dar, ejja nkunu ċari, dan huwa house arrest li jfisser li n-nies jistgħu joħorġu biss biex jixtru mediċina, ikel u jissakru ġewwa. Nagħmluha għal ġimgħa? Tliet ġimgħat? Erbgħa? Tmien ġimgħat? U dan huwa li spjega aħna meta nafu meta se jilħaq il-peak il-virus?” Mistoqsi minn Television Malta dwar persuni li ma jistgħux ifendu għal rashom fosthom anzjani u persuni b’diżabilità, il-Prim Ministru qal li s-servizz li kien qed jingħataw għal tindif u assistenza fid-djar ġie ssostitwit temporanjment biex jingħataw servizz ta’ xiri ta’ ikel, xorb u mediċini. Dr Abela tenna l-appell għall-kalma u r-responsabiltà u qal li l-pajjiż għandu kontroll tas-sitwazzjoni. F’reazzjoni għall-miżuri li tħabbru mill-Prim Ministru, il-Kamra tal-Kummerċ qalet li dawn huma pass fid-direzzjoni t-tajba, għalkemm żiedet tgħid li hemm bżonn ta’ miżuri aktar sostanttivi. Dwar il-kwistjoni tal-lockdown, il-Kamra tal-Kummerċ waqt li wissiet dwar il-konsegwenzi gravi tiegħu fuq in-negozju u l-impjiegi, qalet li d-deċiżjoni dwar il-lockdown għandha tittieħed fl-interess tas-saħħa mill-awtoritajiet kompetenti tal-pajjiż. Mill-banda l-oħra l-Assoċċjazzjoni ta’ Min Iħaddem qalet li l-miżuri li tħabbru jagħtu ftit nifs iżda qalet li hemm bżonn inċentivi fiskali. L-MEA iżda ilmentat dwar l-avviż legali li qalet daħħal baxx baxx li jimponi l-obbligu fuq min iħaddem biex jagħmel tajjeb għal leave tal-kwarantina."
2020-03-14,Imħassra l-attivitajiet kulturali tal-massa kollha,https://www.tvm.com.mt/mt/news/imhassra-l-attivitajiet-kulturali-tal-massa-kollha/,Il-Gvern ħabbar li ħassar l-attivitajiet kulturali tal-massa kollha. Dan flimkien mal-għeluq tal-mużewijiet nazzjonali kollha operati minn Heritage Malta. Dan qed isir minħabba l-aħħar żviluppi tal-COVID-19 f’pajjiżna.
2020-03-14,L-Awtorità tal-Ippjanar tissospendi l-laqgħat tagħha,https://www.tvm.com.mt/mt/news/l-awtorita-tal-ippjanar-tissospendi-l-laqghat-taghha/,"Anke l-Awtorità tal-Ippjanar issospendiet il-laqgħat tagħha min-nhar it-Tnejn li ġej. Fi stqarrija l-Awtorità tal-Ippjanar qalet li l-laqgħat se jkunu sospiżi sakemm jinħareġ avviż ieħor. Qalet li l-ħruġ ta’ permessi relatati ma’ applikazzjonijiet tal-Proċedura Sommarja, l-Ordni ta’ Notifika għall-Iżvilupp (DNOs) u emendi żgħar, sakemm ma tkunx teħtieġ deċiżjoni tal-bord jew kummissjoni jibqgħu bla effett. L-Awtorità introduċiet ukoll numru ta’ bidliet proċedurali b’effett immedjat. Dawn jirrigwardaw il-ħruġ ta’ Ċertifikati assoċjati mal-Att dwar id-Dazju fuq Dokumenti u Trasferimenti u applikazzjonijiet relatati mal-Ordni għall-Iżvilupp (Tneħħija tal-Periklu). Fil-każ tal-ħruġ ta’ Ċertifikati relatati mal-Att dwar id-Dazju fuq Dokumenti u Trasferimenti (KAP. 364, L.N. 281 tal-2019), it-talbiet kollha issa jeħtieġu l-Indirizz tal-Email tan-Nutar bħala parti mill-preżentazzjoni, flimkien mar-rekwiżiti ta’ qabel. Iċ-ċertifikati kollha issa se jintbagħtu elettronikament lin-Nutar. L-ebda ċertifikati ma jistgħu jinġabru mill-Awtorità tal-Ippjanar sakemm jingħata avviż ieħor. Fir-rigward tal-applikazzjonijiet relatati mal-Ordni tal-Iżvilupp (Tneħħija tal-Periklu), l-awtorizzazzjonijiet kollha għal xogħlijiet ta’ rimedju ta’ emerġenza biex itaffu jew ineħħu l-periklu eżistenti, issa se jintbagħtu biss b’mezzi elettroniċi lill-Perit. Sakemm avviż ieħor ebda kopji stampati ta’ dawn l-awtorizzazzjonijiet ma jintbagħtu bil-posta. L-Awtorità tal-Ippjanar qed tnaqqas ukoll in-numru ta’ impjegati li jipprovdu servizzi ta’ front desk lil Periti u l-pubbliku. Min-nhar it-Tnejn, is-servizzi ta’ front desk ipprovduti mill-Awtorità tal-Ippjanar mill-uffiċini tagħha fil-Furjana u r-Rabat, Għawdex se jkunu limitati. Sa avviż ieħor, il-ħlasijiet għall-kontijiet tal-Awtorità tal-Ippjanar għandhom isiru onlajn, fil-fergħat tal-Maltapost plc jew permezz ta’ ċekkijiet mibgħuta lill-Awtorità. L-ebda ħlas ma jiġi aċċettat fil-front desk ħlief dawk relatati mas-servizzi pprovduti mill-front desk. Il-klijenti huma mħeġġa jikkuntattjaw lill-Awtorità permezz ta’ mezzi oħra ta’ komunikazzjoni. Wieħed jista’ jċempel fuq 2290 0000, jew jibgħat imejl fuq [email protected] Biex tirrapporta jew issegwi kwistjoni ta ‘infurzar, wieħed jista’ jibgħat imejl lil [email protected] Laqgħat bejn uffiċjali tal-Awtorità tal-Ippjanar u Periti jew il-pubbliku inġenerali jinżammu biss b’appuntament. Dawn il-miżuri jistgħu jiġu aġġornati jekk is-sitwazzjoni tinbidel u jinħarġu direttivi ġodda. Għal aktar aħbarijiet dwar il-Coronavirus agħfas hawn."
2020-03-14,Heritage Malta se tagħlaq il-Mużewijiet Nazzjonali,https://www.tvm.com.mt/mt/news/heritage-malta-se-taghlaq-il-muzewijiet-nazzjonali/,Fi stqarrija Heritage Malta qalet li se tagħlaq il-mużewijiet nazzjonali kollha li huma operati minnha. Din il-miżura se tidħol fis-seħħ b’effett immedjat għaż-żmien li ġej. Dan bħala mezz ta’ prekawzjoni għall-imxija tal-COVID-19.
2020-03-14,ARA: Jiġu iffumigati l-vapuri kollha tal-Gozo Channel,https://www.tvm.com.mt/mt/news/ara-jigu-iffumigati-l-vapuri-kollha-tal-gozo-channel/,"Il-Ministru għal Għawdex Clint Camilleri qal li billejl qed jiġu iffumigati l-vapuri kollha tal-Gozo Channel, liema proċedura bdiet propju fil-lejl ta’ bejn il-Ħamis u l-Ġimgħa, u se tkompli kull lejl b’mod indefinit. Il-Ministru spjega li dan qed isir sabiex, waqt li l-vapuri jkunu vojta, jiġu diżinfettati ħalli titnaqqas il-probabilità li l-virus jinfirex. Il-Ministru għal Għawdex spjega li l-bibien tal-vapuri li jagħtu għal barra qed ikunu miftuħa ħin kollu. Fakkar li ser jibda jsir screening tal-passiġieri kollha, kemm dawk li jgħaddu minn ġewwa t-terminals tac-Ċirkewwa, kif ukoll dawk li ser jimbarkaw bil-karozza. Din id-deċiżjoni qiegħda tittieħed sabiex, apparti li sservi ta’ deterrent, jekk ikun hemm xi individwu li kien espost għall-virus jew juri xi sintomi relatati ma’ dan l-istess virus, jitwaqqaf milli jirkeb abbord il-vapur. Huwa kompla jgħid li dan jista’ jfisser li ikun hemm xi dewmien fit-tluq tal-vapur u għaldaqstant appella lil dawk li ser ikunu qed jimbarkaw il-vapur sabiex jaħsbu kmieni. Il-Ministru għal Għawdex qal li tkellem ukoll mal-uffiċjali ta’ Transport Malta, “sabiex dgħajjes tat-turisti ma jitħallewx iħottu n-nies fuq il-mollijiet f’Għawdex. Dan ser jfisser li l-unika point of entry ser tkun il-vapuri tal-Gozo Channel, li ser ikunu sorveljati kif spjegajt qabel.” Appella lill-pubbliku sabiex vjaġġar li mhuwiex essenzjali bejn iż-żewġ gżejjer jiġi evitat. Hawnhekk elenka li l-pubbliku għandu jivvjaġġa bejn iż-żewġ gżejjer biss għal skop ta’ xogħol, kura medika jew supply-chain services. Għal aktar aħbarijiet dwar il-Coronavirus agħfas hawn. Ara wkoll:  "
2020-03-14,5 każijiet ġodda tal-Coronavirus,https://www.tvm.com.mt/mt/news/5-kazijiet-godda-tal-coronavirus/,"Fil-pandemja tal-coronavirus li issa laqtet kważi ftit iżjed minn 130 pajjiż. Malta issa għandha 18-il każ li kienu infettati b’dan il-virus għalkemm persuna minnhom diġà ġiet dikjarata mfejqa. Malta sal-lum ma kellha l-ebda persuna li mietet bil-COVID-19 li fid-dinja diġà kkawżat mijiet ta’ imwiet. Is-Supretedent tas-Saħħa Pubblika, il-Professur Charmaine Gauci qalet li aħħar ħames każi konfermati kollha huma każi impurtati ta’ żewġ Maltin, Russu, Taljan u persuna minn Hong Kong. 18-il persuni bejn Maltin u barranin li jgħixu Malta ġew konfermati li għandhom il-coronavirus mindu nstab l-ewwel każ tmient ijiem ilu. B’medja ta’ inqas minn tliet każi kuljum, is-Supretedent tas-Saħħa Pubblika l-Professur Charmaine Gauci qalet li sal-lum l-awtoritajiet huma sodisfatti li miżuri ta’ kontroll tal-infezzjonijiet qed jaħdmu tajjeb u l-każi kollha konfermati huma impurtati minn barra minn Malta. Fl-aħħar aġġornament tal-awtoritajiet tas-saħħa, il-Professur Gauci qalet li matul il-lejl ġew konfermati ħames kazi oħra li ttestjaw pożittiv għall-coronavirus. “Għandna 18-il każ li huwa pożittiv – tajjeb ngħidu li dawn il-każijiet kollha, it-18-il każ huma kollha każijiet li huma impurtati u l-ebda wieħed minn dawn il-każi ma kellu trażmissjoni lokali.” Tard il-Ġimgħa filgħaxija ġie rrappurtat każ ta’ tfajla Maltija ta’ 19-il sena li vvjaġġat lejn Brussell bejn l-4 u t-8 ta’ Marzu. It-tfajla, li hija studenta universitarja ħasset l-ewwel sintomi ta’ sogħla u deni nhar l-Erbgħa u l-kundizzjoni tagħha ġiet diskritta li hija tajba ħafna. Il-Prof. Gauci qalet li minn tagħrif li ġabar id-Dipartiment tas-Saħħa, l-istudenta marret lekċer wieħed. Qalet li mill-bieraħ bdew jinġabru d-dettalji tal-istudenti li setgħu kienu magħha biex issir kwarantina tagħhom ukoll. Qalet li l-ġenituri u oħt it-tfajla m’għandhomx sintomi iżda qed jinżammu fi kwarantina. Il-Professur Gauci qalet li t-tfajla kienet fuq l-istess titjra ma’ barrani ta’ 29 sena li aktar qabel instab fil-pożittiv. “Aħna rajna wkoll fejn kienu r-rows tal-każijiet fejn kienu ż-żewġ każijiet pożittivi. Kienu situated ‘il bogħod minn xulxin allura kollox jindika li dawn ma kinux ħdejn xulxin.” Il-każi l-ġodda li tħabbru s-sibt filgħodu huma ta’ Russu li jgħix f’Malta li kien ir-Russja u li wasal f’Malta fl-4 ta’ Marzu. Huwa jinsab fi stat ta’ saħħa tajba. Jgħix ma’ persuna li wkoll tinsab fi kwarantina. Jaħdem f’kumpanija privata u għaddej risk assessment biex ikun determinat jekk hemmx kollegi b’sintomi. Każ ieħor huwa ta’ Malti ta’ 33 sena li kien f’Dublin, fl-Irlanda bejn is-7 ta’ Marzu u l-10 ta’ Marzu. Huwa beda jħoss is-sintomi waqt li kien imsiefer. Il-Professur Gauci qalet li d-Dipartiment tas-Saħħa għaddej b’eżerċizzju biex jiġu identifikati l-persuni li kienu bilqiegħda fl-ajruplan viċin tiegħu biex huma wkoll ikunu fi kwarantina. It-tielet każ huwa ta’ Malti ieħor li kien f’Barċellona fi Spanja bejn is-6 u d-9 ta’ Marzu. Qalet li din il-persuna sema’ mill-appell tal-awtoritajiet u baqa’ fi kwarantina għax fil-11 ta’ Marzu ma marx għax-xogħol, bl-ewwel sintomi ħarġulu l-bieraħ. U r-raba’ u l-ħames każi huma ta’ koppja ta’ persuni minn Hong Kong u mill-Italja li kienu għal btala flimkien fi Spanja bejn is-7 u l-10 ta’ Marzu u l-għada bdew iħossu s-sintomi. It-tnejn jaħdmu ma’ kumpanija privata u għaddejja ħidma biex tiġi identifikata l-lista’ tal-impjegati li ġew f’kuntatt magħhom. Il-Professur Gauci qalet li 18-il kollha jinsabu fi stat ta’ saħħa tajba, b’waħda mill-każi tinsab fi kwarantina d-dar wara li fieqet mill-virus. Is-Supretendent tas-Saħħa Pubblika qalet li l-każijiet identifikati huma sforz ta’ tisħiħ fis-sorveljanza u aktar testijiet fuq persuni li ġew minn barra. “Għamilna 641 test fuq nies li kellhom is-sintomi u siefru barra – jekk naħdmu persentaġġ ta’ swabbing skont il-popolazzjoni tagħna hija waħda mill-aktar għoljin fost il-pajjiżi tal-Ewropa li qed nagħmlu swabbing.” Il-Profussur Gauci qalet li saru iktar minn 590 test fuq pazjenti li qed jidħlu fl-isptar Mater Dei b’sintomi respiratorji li s’issa kollha irriżultaw fin-negattiv. Għal aktar aħbarijiet dwar il-Coronavirus agħfas hawn."
2020-03-14,Possibilità ta’ skola mid-dar għall-istudenti,https://www.tvm.com.mt/mt/news/possibilita-ta-skola-mid-dar-ghall-istudenti/,"Il-Gvern waqqaf grupp ta’ ħidma, bil-għan li jesploraw il-possibilità li studenti ikomplu jsegwu l-kurrikulu mid-dar. Il-grupp huwa magħmul minn rappreżentanti tat-tliet setturi – skejjel tal-istat, tal-Knisja, u dawk indipendenti, flimkien mal-Unjin tal-Għalliema. Waqt il-laqgħa ta’ bejniethom dawn qalu li diġà qegħdin jaraw li jibgħatu materjal lill-istudenti tagħhom onlajn, biex dawn jibqgħu jistudjaw. L-għan tal-working grupp infatti huwa li jibni fuq din l-inizjattiva u jassigura li dawn ikomplu bil-kurrikulu kollu waqt li jkunu d-dar, f’dan iż-żmien eċċezzjonali. Dan se jkun qed isir billi l-iskejjel se jagħmlu użu mis-sistema tal-IT preżenti tagħhom, biex joffru online learning. Fuq il-website www.curriculum.gov diġà qed jiġu mtella affarjiet li l-istudenti jistgħu isegwu. Id-deċiżjonijiet li se jittieħdu se jiġu komunikati lill-istudenti u l-ġenituri fiż-żmien li ġej."
2020-03-14,ARA: Christabelle b’messaġġ dwar il-Coronavirus,https://www.tvm.com.mt/mt/news/ara-christabelle-bmessagg-dwar-il-coronavirus/,Il-kantanta Christabelle ħeġġet lin-nies biex ikunu responabbli u biex joqogħdu d-dar sabiex tieqaf tinxtered il-coronavirus. Appellat biex ngħinu lil dawk li qegħdin fi kwarantina mandatorja. Fl-aħħar nett fakkret lin-nies biex jieħdu ħsieb u jaħslu jdejhom. Għal aktar aħbarijiet dwar il-Coronavirus agħfas hawn.
2020-03-14,Ebda każ tal-Coronavirus f’Għawdex,https://www.tvm.com.mt/mt/news/ebda-kaz-tal-coronavirus-fghawdex/,"Il-Ministru għal Għawdex Clint Camilleri qal li kull test tal-Coronavirus li sar fuq individwi f’Għawdex irriżulta fin-negattiv. Huwa kkonferma li sa issa Għawdex huwa ħieles minn dan il-virus. Il-Ministru għal Għawdex serraħ moħħ il-poplu Għawdxi li jekk jirriżulta xi każ ta’ Covid-19 ġewwa Għawdex, il-pazjent ser jittieħed b’mod sigur għal Malta u dan anke permezz ta’ vapur tal-Gozo Channel li ser jkun chartered għal dan il-għan. Barra minn hekk, hu qal li fl-eventwalità li s-sitwazzjoni teskala l-Ministeru ta’ Għawdex flimkien mal-Ministeru tas-Saħħa, se jkun assigurat li l-ammont sostanzjali ta’ sodod kemm ’il darba ikun jeħtieġ li l-Għawdxin jibdew jiġu kkurati għall-Covid-19 f’Għawdex stess. Il-Ministru Clint Camilleri fakkar li madwar 3,000 Għawdxi jaqsam ta’ kuljum sabiex jaħdem ġewwa Malta u għaldaqstant appella ukoll lill-employers fis-settur privat sabiex jikkunsidraw b’mod attiv teleworking lill-ħaddiema li jgħixu Għawdex. Fakkar li nħarġu struzzjonijiet sabiex ħaddiema fis-settur pubbliku li jaħdmu fil-Ministeru ta’ Għawdex li jistgħu jkomplu x-xogħol tagħhom minn ġewwa darhom, ser jagħmlu proprju dan. Għal aktar aħbarijiet dwar il-Coronavirus agħfas hawn."
2020-03-14,Il-mużika tferraħ in-nies li jinsabu f’darhom minħabba l-Coronavirus,https://www.tvm.com.mt/mt/news/il-muzika-tferrah-in-nies-li-jinsabu-fdarhom-minhabba-l-coronavirus/,"Hekk kif ħafna jinsabu f’darhom minħabba l-Coronavirus jidher li wħud qed jagħtuha għall-mużika biex jgħaddu siegħa. Fl-Italja, il-mużika saret mezz sabiex tnessi ftit mill-inkwiet li ġabet magħha din il-pandemija COVID-19 u tferraħ ftit lin-nies. Kienu diversi n-nies li ħarġu fil-gallarija tagħhom u mad-daqq tal-istrumenti bdew ikantaw għanjiet u kanzunetti famużi. F’dan il-każ il-mużika żgur li qed isservi bħala duwa mill-istress li ġabet fuqna l-COVID-19. Għal aktar aħbarijiet dwar il-Coronavirus agħfas hawn. A whole Roman neighborhood singing a popular Italian song “Volare” from their balconies and waving at each other. An amazing flash mob to lift the spirit in these crazy times ❤️ #Italy #coronavirus #forzaitalia #roma #flashmob #love pic.twitter.com/xjeZTeO0GO — Jenna Vehviläinen (@jennavehvi) March 13, 2020  "
2020-03-14,COVID-19: Sospiżi s-swieq fil-beraħ u jingħalqu l-bereġ u d-day care centres,https://www.tvm.com.mt/mt/news/covid-19-sospizi-s-swieq-fil-berah-u-jinghalqu-l-bereg-u-d-day-care-centres/,"Wara konsultazzjoni, il-Ministru għall-Gvern Lokali qal li se jkunu sospiżi t-twaqqif tal-posti fi swieq fil-beraħ, bl-esklużjoni ta’ dawk li jbigħu prodotti tal-ikel. Dawn tal-aħħar jridu jżommu distanza ta’ 20 metru bejn posta u oħra. Ġie deċiż ukoll li jingħalqu b’effett immedjat il-bereġ kollha flimkien mad-day care centres fil-lokalitajiet. Flimkien ma’ dawn ġie deċiż li servizzi mhux stratutorji, sa fejn hu possibli, m’għandhomx jibqgħu jingħataw u fejn hu possibli jintużaw l-mezzi eletroniċi. Anke s-seduti tat-Tribunali Lokali se jiġu diferiti sakemm jinħareġ avviż ieħor. Għal aktar aħbarijiet dwar il-Coronavirus agħfas hawn."
2020-03-14,Maltija ta’ 19-il sena pożittiva għall-Coronavirus,https://www.tvm.com.mt/mt/news/maltija-ta-19-il-sena-pozittiva-ghall-coronavirus/,"Tfajla Maltija ta’ 19-il sena rriżultat pożittiva għal Covid-19. Dan huwa t-tlettax-il każ ieħor ta’ Coronavirus impurtat lejn Malta. It-tfajla vvjaġġat lejn Brussell bejn l-4 u t-8 ta’ Marzu. It-tfajla ħasset l-ewwel sintomi tagħha, nhar l-Erbgħa, 11 ta’ Marzu. Il-kundizzjoni tat-tfajla hija waħda tajba. Intant, tħabbar ukoll li fieqet l-omm tal-familja li kienet irriżultat pożittiv għal Coronavirus fl-ewwel każ ta’ pajjiżna nhar is-Sibt li għadda. L-awtoritajiet tas-saħħa kkonfermaw li l-mara rriżultat negattiv darbtejn f’testijiet li saru 24 siegħa ’l bogħod minn xulxin. Għalhekk, skont il-linji gwida stabbiliti, din il-mara titqies li fieqet mill-Coronavirus. Il-mara ħarġet mill-Isptar Mater Dei u qed tinżamm kwarantina fid-dar tagħha għal ftit jiem oħra bħala prekawzjoni sabiex l-awtoritajiet tas-saħħa jkomplu jsegwu s-sitwazzjoni. Jibqa’ l-appell biex kulħadd isegwi d-direzzjonijiet li qed jingħataw mill-Gvern u l-pariri tal-awtoritajiet tas-saħħa, fost oħrajn biex tkun rispettata l-kwarantina mandatorja kif imħabbra, ma jsirux attivitajiet tal-massa u safar bla bżonn, u li l-anzjani kemm jista jkun jibqgħu fi djarhom. Għal aktar aħbarijiet dwar il-Coronavirus agħfas hawn."
2020-03-13,X’qal it-Tabib Ewlieni tal-Gvern dwar il-Covid-19?,https://www.tvm.com.mt/mt/news/xqal-it-tabib-ewlieni-tal-gvern-dwar-il-covid-19/,"It-Tabib Ewlieni tal-Gvern, Dennis Vella Baldacchino waqt l-aħbarijiet qal li wara jumejn wara xulxin, pazjenta infettata mill-Coronavirus, ittestjat negattiva għall-virus u allura fieqet. It-Tabib spjega l-importanza tal-miżuri li ttieħdu speċjalment dak fejn ingħalqu l-iskejjel. Ara l-intervista kollha hawn:"
2020-03-13,Taljan jgħix Malta jappella lill-Maltin biex ma jirrepetux l-iżbalji tat-Taljani,https://www.tvm.com.mt/mt/news/taljan-jghix-malta-jappella-lill-maltin-biex-ma-jirrepetux-l-izbalji-tat-taljani/,"Taljan li ilu kważi 20 sena jgħix Malta qed jappella lill-Maltin biex ma jirrepetux l-iżbalji tat-Taljani li ma ħadux biżżejjed miżuri ta’ prekawzjoni biex irażżnu l-imxija mgħaġġla tal-coronavirus. Bil-għan li hu stess jagħmel il-parti tiegħu u jevita t-tixrid tal-virus, qalilna li ddeċieda li jagħlaq iż-żewġ ristoranti li għandu f’Malta u kemm jista’ jkun joqgħod id-dar mal-familja tiegħu. Salvatore Piccione twieled u trabba Sqallija iżda ilu 18-il sena jgħix Malta. Kif iltqajna miegħu qalilna li jinsab imħasseb ħafna bis-sitwazzjoni kritika li żviluppat f’pajjiżu minħabba l-coronavirus. ”għaliex l-Italja żbaljat li ma ħaditx prekawzjoni mmedjata.” Salvatore hu sid żewġ stabbilimenti tal-ikel; fil-Belt li għalaq jumejn ilu, u ieħor f’Marsaxlokk li qed jagħlaq ukoll b’mod indefinit biex fi kliemu jevita l-kuntatt bejn il-klijenti u l-ħaddiema biex ibiegħed il-periklu ta’ infezzjonijiet bil-virus. ”Quddiem is-sitwazzjoni kritika ddeċidejt li nagħlaq biex nevita l-epidemija li tikber iżjed fil-gżira, kif rajt il-mod kif is-sitwazzjoni fl-Italja marret lura għandna ħafna biża’, għandna ħafna qraba u ħbieb li bħalissa jinsabu imblukkati d-dar.” Quddiem din is-sitwazzjoni bla preċedent, Salvatore appella lill-Maltin biex josservaw id-direzzjonijiet li qed jingħataw mill-awtoritajiet għax fi kliemu din mhix kwistjoni ta’ flus jew affarijiet materjali, iżda tal-aktar ħaġa prezzjuża li għandu l-bniedem, is-saħħa. ”Illum mhix l-ekonomija li tinteressana, l-interess hu tan-nies, is-sigurtà tas-saħħa u mhux tal-flus, tagħtux każhom għax dawk imorru u jiġu, minflok nittamaw li tissolva l-problema tas-saħħa” Kuntrarju għall-Italja u Spanja fejn sa issa ġew infettati aktar minn għoxrin elf persuna, sa issa l-awtoritajiet Maltin mhux jobbligaw lis-sidien tal-istabbilimenti tal-ikel jew ix-xorb biex jagħlqu l-bibien tagħhom. Il-parir tal-awtoritajiet hu biex wieħed jevita li jmur f’postijiet fejn ikun hemm ħafna nies oħra filwaqt li l-anzjani huma mħeġġa jibqgħu d-dar."
2020-03-13,X’għamlu l-Maltin fl-ewwel jum bl-iskejjel magħluqa?,https://www.tvm.com.mt/mt/news/xghamlu-l-maltin-fl-ewwel-jum-bl-iskejjel-maghluqa/,"Il-miġja tal-coronavirus, anke jekk s’issa ma tidhirx daqshekk gravi naqset ir-ritmu tal-ħajja mgħaġġla fost bosta li m’għandhomx aptit għar-riskju. Għal oħrajn il-coronavirus staġnalhom ix-xogħol, waqt li t-turisti dehru inqas preokkupati mill-Maltin. TVM terraq miċ-Ċirkewwa sa Marsaxlokk biex iħoss il-polz tan-nies. Min imwerwer u beżgħan, u min ixxamplat jgħix il-ġurnata, minkejja l-agħa kollu li qam bil-coronavirus. Fil-belt waqt li l-kwantità ta’ nies hija inqas minn dak li tkun is-soltu, l-attività kummerċjali tidher li baqgħet għadejja, kemm mit-turisti u l-ħaddiema li jaħdmu l-Belt. Il-biċċa l-kbira tal-persuni li kienu fit-toroq u l-ħwienet kienu turisti, waqt li fil-venda tal-Belt kien hemm inqas passiġġieri mis-soltu biex jaqbdu tal-linja. F’Tas Sliema l-ammont ta’ nies naqas drastikament, hawnhekk fi pjazza Sant’ Anna, hija kwazi votja, bi ftit li xejn nies fil-ħwienet. Sitwazzjoni differenti fit-turisti jippassiġġaw fix-xatt ta’ Tas-Sliema u oħrajn jaqbdu lanċa biex jaqsmu lejn il-Belt. Is-sewwieqa tat-taxis sibnihom jilaqgħu x-xemx. ”Flok noqgħodu d-dar niġu hawn. U qed niċċansjaw għal ħajjitna, aħna mġienen fl-istess ħin, għax ma tafx lil min ħa tgħabbi hux, għax mhux ser jiġi jgħidlek li għadnu l-Coronavirus. Qed ngħabbu lil kulħadd għax int ma tkunx taf, ma jkollux marka fuqu. Qed nagħmlu d-disinfettant u hekk, imma jekk jisgħol fil-karozza jew jagħtas, mintix ħa tniżżlu hux.” Inqas ħosbiena turisti Skoċċiżi li ltajna magħhom. ”Coronavirus, not worried at all. Just taking each day as it comes.” Il-biċċa l-kbira tal-Maltin f’Tas-Sliema kienu anzjani, li xorta ħarġu minkejja l-appell tal-awtoritajiet biex joħorġu biss għall-bżonn. ”Virus ġewwa, barra aħjar minn ġewwa, speċjalment is-sħana li hawn illum.” ”Nieħu daqsxejn arja biss, fejn ikun hemm ħafna nies ma mmurx.” ”Filgħodu ngħid ħrigt daqsxejn, u ħsilt idejja u hekk ġifieri.” Fiċ-Ċirkewwa l-attività ma battietx, bil-vetturi privati u tal-merkanzija u anke bil-passiġġieri. ”We are travelling from Poland and now we are going back to airport. We feel really safe here and we are trying to avoid misinformation on social media.” Sibna sitwazzjoni differenti f’Marsaxlokk. ”Xarabanks mimlijin bit-turisti, jiġu għas-suq għall-monti, issa xejn dan iż-żmien. Issa naraw għada u l-Ħadd hux.” Bejn bl-għeluq tal-iskejjel u tnaqqis fir-ritmu tal-ħajja, it-traffiku anke fil-ħinijiet normalment bieżla jidher li naqas għalkemm mhux viċin is-supermarkets ewlenin."
2020-03-13,Coronavirus: Jieqaf ix-xogħol fil-Qorti ħlief għall-każijiet urġenti,https://www.tvm.com.mt/mt/news/coronavirus-jieqaf-ix-xoghol-fil-qorti-hlief-ghall-kazijiet-urgenti/,"Ix-xogħol fil-Qorti waqaf ukoll ħlief f’każi urġenti jew f’każi li l-istess Qorti tħoss li hu fl-interess pubbliku li każ jinstema’. It-tribunali lokali fejn jinstemgħu każi ta’ nies li jikkontestaw ċitazzjonijiet ingħalqu, bil-kawżi differiti għal ġranet li jiġu komunikati ‘l quddiem. "
2020-03-13,L-ispiżjara b’direttivi fost oħrajn li ma jdaħħlux aktar minn żewġ klijenti fl-istess ħin,https://www.tvm.com.mt/mt/news/l-ispizjara-bdirettivi-fost-ohrajn-li-ma-jdahhlux-aktar-minn-zewg-klijenti-fl-istess-hin/,"L-ispiżjara bdew isegwu direttivi fost oħrajn li ma jdaħħlux aktar minn żewġ klijenti fl-istess ħin. Appellaw lill-klijenti biex iżommu metru l-bogħod mill-bank tal-ispiżeriji sakemm jinqdew. Dawn id-direttivi nħarġu mill-Kamra tal-Ispiżjara u l-Kamra tal-Intrapriżi Żgħar u Medji minħabba li fl-aħħar jiem bosta iffulaw fl-ispiżeriji f’xiri panikuż. Il-Kamra tal-Ispiżjarja qalet li anke jekk fil-pajjiż ikun dikjarat lock-down huma ser jibqgħu jaqdu lill-pubbliku. Il-kamra appellat biex il-politika partigjana tinżamm il-bogħod minn din l-emerġenza. Minħabba s-sitwazzjoni li żviluppat, l-ispiżjara issospendew l-iskema li biha kienu qassmu l-mediċini fid-djar u appellaw lill-gvern biex jipprovdi das-servizz permezz tal-carers. Żiedet tgħid li l-ispiżjara ser iqassmu biss il-mediċini tal-POYC bis-sistema preżenti lill-pazjenti li jkun imisshom jiġbru l-mediċini kull xahrejn."
2020-03-13,Coronavirus: L-aċċess li jsir b’superviżjoni lit-tfal jitwaqqaf b’mod immedjat,https://www.tvm.com.mt/mt/news/coronavirus-l-access-li-jsir-bsupervizjoni-lit-tfal-jitwaqqaf-bmod-immedjat/,"Il-Qorti, ippreseduta mill-Imħallef Anthony G. Vella, laqgħet rikors li għamel il-Ministeru għall-Familja, Drittijiet tat-Tfal u Solidarjetà Soċjali, sabiex l-aċċess li jsir b’superviżjoni lit-tfal, kemm dawk li jinsabu b’care order u anke oħrajn li mhumiex,  jitwaqqaf b’mod immedjat. Dan qed issir b’rabta mal-prekawzjonijiet neċessarji fuq livell nazzjonali, bl-għan li ma jkunx hemm tixrid tal-virus COVID-19. L-għan aħħari huwa li jkun issalvagwardjat l-aqwa interess tal-minuri, kif ukoll tal-ħaddiema tal-FSWS u l-familjari tagħhom."
2020-03-13,L-Ewropa fil-qofol tal-pandemija – kuljum reġistrati iktar każijiet miċ-Ċina,https://www.tvm.com.mt/mt/news/l-ewropa-fil-qofol-tal-pandemija-kuljum-registrati-iktar-kazijiet-mic-cina/,"Id-direttur ġenerali tal-Għaqda Dinija tas-Saħħa qal li l-Ewropa tinsab fl-epiċentru tal-pandemija tal-Coronavirus, fejn bħalissa qed jiġu reġistrati aktar każi kuljum milli kienu qed jiġu rrappurtat fl-agħar żmien tal-virus fiċ-Ċina. Fl-Italja, jiżdiedu aktar minn elfejn każ fl-aħħar 24 siegħa, biex it-total ta’ nies infettati laħħaq il-15,000. Mil-lat pożittiv, 1,439 minn dawk infettati m’għadx għandhom traċċi tal-virus. Fl-aħħar aġġornament, id-direttur ġenerali tal-Għaqda Dinija tas-Saħħa qal li b’kollox hemm aktar minn 132,000 persuna li kienu infettati bil-coronavirus minn 123 pajjiż, b’5,000 minnhom mietu. Il-President tal-Kummissjoni Ewropea kontra l-għeluq tal-fruntieri f’daqqa Il-President tal-Kummissjoni Ewropea, Ursula Vonder Leyen, wissiet kontra li l-istati membri jagħlqu l-fruntieri tagħhom kollha f’daqqa. Innutat li l-Għaqda Dinija tas-saħħa qalet li t-twaqqif tal-ivjaġġar mhix l-aktar miżura effettiva. Żiedet li minflok, il-pajjiżi għandhom isaħħu l-iscreening mal-fruntieri. Il-Kummissjoni Ewropea nediet pakkett ta’ €37 biljun biex tgħin lill-istati membri jilqgħu għall-impatt negattiv li se jġib miegħu l-coronavirus. Von der leyen semmiet li l-Unjoni Ewropea se tkun qed toffri aktar għajnuna mill-istat fis-setturi l-aktar milquta. “First in some sectors, that be tourism, transport, hotels, restaurants, well, they are hit especially hard. So we’re working with governments to put in place schemes that compensate sectors for the damages they have suffered because of the Covid-19 outbreak.” Il-kumment tal-President tal-Kummissjoni sar wara li r-Repubblika Ċeka, l-Islovakkja, għalqu il-fruntieri għall-barranin ħlief għal dawk li għandhom permess ta’ residenza. Il-Bristish Airways se tkeċċi wħud mill-ħaddiema Il-linja tal-ajru British Airways infurmat lill-ħaddiema li se jkollha tkeċċi lil uħud mill-impjegat fid-dawl ta’ dik li sejħet kriżi globali, li fost oħrajn wasslitha tissospendi uħud mir-rotot. Dan filwaqt li fir-Renju Unit, kien hemm żieda ta’ aktar minn 200 każ mill-bieraħ ta’ nies li għandhom il-Coronavirus. L-ajruport ta’ Edinburgh wissa li jista’ jkun li ma jirċevix passiġġier wieħed fi tliet xhur. Għadd ta’ pajjiżi jagħlqu l-iskejjel Il-Belġju, Franza, uħud mill-istati fil-Ġermanja u l-istati Uniti u l-Indja, ingħaqdu mal-kullana ta’ postijiet li għalqu l-iskejjel. Fir-Rumanija, il-Gvern kollu jinsab fi kwarantina wara li membri tal-partit fil-Gvern irriżultaw pożittiv għall-COVID 19. Il-Ministru tal-Finanzi Ġermaniż, Olaf Scholz, ħabbar li n-negozji se jkunu qed jingħataw self bla limitu mill-bank tal-Gvern. Huwa qal li s-sitwazzjoni hija serja ħafna u li l-ekonomija, speċjalment għan-negozji ż-żgħar, jeħtieġ li tkun protetta. Spanja tiddikjara stat ta’ allarm Franza ipprojbiet attivitajiet ta’ aktar minn 100 persuna, hekk kif l-ispiżerija qed jikkollaboraw ma’ xulxin biex ikollhom sanitisers wara li ħafna mill-ispiżeriji spiċċaw biegħuhom kollha. Fi Spanja, il-Prim Ministru Pedro Sanchez ħabbar stat ta’ emerġenza hekk kif l-imwiet żdietu b’50 fil-mija f’ġurnata u telgħu għal 120. Sanchez qal li b’din ir-rata il-każi ta’ infezzjonijiet jistgħu jiżdiedu bi kważi sitt elef f’ġimgħa u jaqbżu l-10,000. Minn għada, l-ivvjaġġar fit-toroq se jkun limitat, li l-Gvern ikun jista jieħu f’idejħ negozji u fabbriki, u li jkun hemm razzjon fuq l-affarijiet essenzjali. Il-ħwienet kollha f’Madrid apparti l-ispiżeriji u tal-merċa se jinżammu magħluqa mis-Sibt filgħodu. Dan wara li il-każijiet ta’ coronavirus qabżu l-2,000, b’56 persuna minnhom imutu. Leagues tal-futbol sospiżi Il-Premier League fl-Ingilterra u l-Bundesliga fil-Ġermanja ġew sospiżi sal-bidu t’April waqt li l-UEFA ssospendiet il-kompetizzjonijiet taċ-Champions League u l-Europa League. Diversi pajjiżi fl-Amerka t’isfel, fosthom, l-Arġentina, il-Peru, il-Paragwaj u l-Venezuela waqfu t-titjiriet minn diversi bnadi, fosthom l-Ewropa."
2020-03-13,L-HSBC se jżomm miftuħa biss ħames fergħat,https://www.tvm.com.mt/mt/news/l-hsbc-se-jzomm-miftuha-biss-hames-ferghat/,"L-HSBC Malta ħabbar li minn għada s-Sibt se jżomm miftuħa ħames fergħat ewlenin fil-Belt, il-Mosta, Tas-Sliema, Raħal Ġdid, u r-Rabat Għawdex. Il-bank qal li qed jieħu din il-miżura temporanja biex jipprovdi l-aħjar servizz lill-klijenti waqt li jappoġġja lill-ħaddiema tiegħu li għandhom tfal li waqfu mill-iskola. Żied li l-fergħat l-oħra jerġgħu jinfetħu maż-żmien, u appella biex għal issa l-klijenti jinqdew b’mezzi elettroniċi u jmorru l-bank għall-bżonn biss."
2020-03-13,Il-Gvern jgħid li l-ħażna tal-ikel f’Malta hi biżżejjed – tixtrix bla rażan,https://www.tvm.com.mt/mt/news/il-gvern-jghid-li-l-hazna-tal-ikel-fmalta-hi-bizzejjed-tixtrix-bla-razan/,"Il-Gvern qal li llum waranofsinhar iltaqa’ mal-importaturi l-kbar tal-ikel u s-sidien ta’ supermarkets ewlenin, biex tkun diskussa l-provvista tal-ikel f’pajjiżna. Fi stqarrija ntqal li l-Gvern ġie mgħarraf li s-sitwazzjoni hija tajba ħafna, fejn l-istocks tal-ikel huma iktar milli biżżejjed, u l-importaturi tal-ikel u s-sidien ta’ supermarkets mhux jaraw l-ebda tip ta’ problemi serji għaż-żmien li ġej. Filwaqt li tenna l-appoġġ tiegħu u rringrazzja lil dawn l-importaturi u sidien, il-Gvern ħeġġeġ biex il-konsumaturi jagħmlu x-xirja normali tagħhom mingħajr l-ebda bżonn ta’ allarm jew konfużjoni. Il-Gvern ifakkar li s-supermarkets huma wkoll postijiet magħluqa li fihom m’għandux ikun hemm iffullar. Għalhekk kull konsumatur għandu jagħmel ix-xirja tiegħu waħdu jew iżomm in-numru ta’ persuni li jakkumpanjawh fil-minimu possibli. Ritratt: Konsumaturi jistennew barra biex jidħlu ftit ftit f’supermarket fiż-Żejtun ilbieraħ"
2020-03-13,"Spanja tiddikjara stat ta’ allarm – iktar minn 4,200 infettati",https://www.tvm.com.mt/mt/news/spanja-tiddikjara-stat-ta-allarm-iktar-minn-4200-infettati/,"Il-Prim Ministru ta’ Spanja, Pedro Sanchez, iddikjara stat ta’ allarm minħabba l-pandemija tal-Covid-19. Dan hekk kif in-numru ta’ persuni infettati bil-virus fi Spanja qabeż l-4,209, li jammonta għal żieda ta’ 40%. B’kollox s’issa mietu mal-120. Il-Prim Ministru Sanchez qal li l-ammont ta’ każijiet jista’ jilħaq 10,000 sal-ġimgħa d-dieħla. L-istat ta’ allarm huwa l-iktar wieħed baxx li jista’ jieħu l-pajjiż s’issa qabel l-istat ta’ emerġenza u l-istat ta’ assedju. L-istat ta’ allarm jinvolvi restrizzjonijiet fuq l-ivjaġġar tan-nies u l-vetturi, u ‘ration’ fuq servizzi u oġġetti bażiċi, fost oħrajn."
2020-03-13,Mhux se jitħalla jidħol Malta wara rapporti li hemm passiġġier li jista’ jkollu l-Covid-19,https://www.tvm.com.mt/mt/news/mhux-se-jithalla-jidhol-malta-wara-rapporti-li-hemm-passiggier-li-jista-jkollu-l-covid-19/,"Il-Ministru għat-Trasport, Ian Borg qal li l-bastiment Marco Polo mhux se jitħalla jidħol Malta, dan wara li ġie rrapurtat li fuqu hemm abbord passiġġier bil-Coronavirus. Ġurnal lokali rrapporta li dan il-bastiment kien riesaq lejn Malta meta fuqu għandu passiġġier suspettat bil-Covid-19.     It-Tabib George Gregory Buttigieg qal li passiġġieri li għandhom bżonn l-għajnuna medika għandhom jiġu ttrattati abbord il-bastiment y ma jitħallewx jinżlu. Qal li Malta però tinsab obbligata tagħti l-għajnuna jekk pazjent għandu bżonn għajnuna respiratorja lil hinn minn dak li ddeċiedew jagħmlu l-awtoritajiet ta’ Ċipru. "
2020-03-13,Tibdil fis-servizz mill-uffiċċji tas-sigurtà soċjali,https://www.tvm.com.mt/mt/news/tibdil-fis-servizz-mill-ufficcji-tas-sigurta-socjali/,"Id-Dipartiment tas-Sigurtà Soċjali qed javża li b’effett immedjat il-ħinijiet għall-pubbliku se jkunu limitati mit-8 ta’ filgħodu sas-siegħa ta’ waranofsinhar mit-Tnejn sal-Ġimgħa, waqt li l-uffiċċji distrettwali ta’ Raħal Ġdid, il-Qawra u Birkirkara mhux se jiftħu nhar ta’ Sibt bħas-soltu. Il-pubbliku huwa mħeġġeġ biex jekk jista’ jevita li jmur fl-uffiċċji distrettwali biex jinqeda, imma minflok juża s-servizzi online permezz ta’ socialsecurity.gov.mt, servizz.gov.mt jew iċempel fuq freephone 153. Madanakollu, jekk xorta jkun hemm bżonn li persuna tinqeda mill-uffiċċji distrettwali, se tkun mitluba l-koperazzjoni tal-pubbliku biex ma jkunx hemm iffullar żejjed u għalhekk il-pubbliku jista’ jintalab biex jistenna barra sakemm ikun jista’ jinqeda. Min se jmur biex jinqeda se jkun mistoqsi xi mistoqsijiet u mitlub jiffirma dikjarazzjoni jekk kienx imsiefer fl-aħħar 14-il ġurnata, u jekk hux iħoss xi sintomi simili tal-influwenza. Min se jkun siefer u ġie lura Malta fl-14-il ġurnata ta’ qabel jew ikollu sintomi ta’ l-influwenza, se jintalab biex imur lura d-dar mingħajr ma jinqeda. Jekk jinstab li xi ħadd ikun ta dikjarazzjoni falza, se jkunu qed jittieħdu passi kontrih skont il-liġi. Id-Dipartiment tas-Sigurtà Soċjali jgħarraf ukoll li temporanjament mhux se jkunu qed isiru bordijiet mediċi marbuta ma’ ħlasijiet ta’ benefiċċji u għajnuniet. Għalhekk kull min laħaq irċieva appuntament biex jidher quddiem il-bord mediku għandu jinjorah. Sakemm mhux se jkunu qed isiru bordijiet mediċi, il-ħlasijiet tal-benefiċċji u għajnuniet relevanti se jibqa’ għaddej bla waqfien."
2020-03-13,It-tribunali lokali temporanjament magħluqa bħala mezz ta’ prekawzjoni,https://www.tvm.com.mt/mt/news/it-tribunali-lokali-temporanjament-maghluqa-bhala-mezz-ta-prekawzjoni/,"Wara diskussjonijiet bejn il-Ministru għall-Intern, Byron Camilleri u l-Ministru għall-Ġustizzja, Edward Zammit Lewis, ġie deċiż li jingħalqu t-tribunali lokali kollha b’effett immedjat sakemm joħroġ avviż ieħor. Il-kawżi pendenti se jkunu diferiti għal ġranet oħra, li se jkunu kkomunikati fi żmien li ġej. Din id-deċiżjoni, bħad-deċiżjonijiet l-oħra li l-Gvern qed jieħu f’dan il-perjodu, qed tittieħed bħala mezz ta’ prekawzjoni biex kemm il-ħaddiema tat-tribunali lokali kif ukoll il-klijenti jkunu protetti mit-tixrid tal-Coronavirus. "
2020-03-13,Il-Kap tal-PN jappella għal għajnuna lin-negozji biex ma jagħlqux il-bibien,https://www.tvm.com.mt/mt/news/il-pn-jappella-biex-tinghata-ghajnuna-lin-negozji-halli-ma-jaghlqux-il-bibien/,"Il-Kap tal-Oppożizzjoni u tal-Partit Nazzjonalista, Adrian Delia, qal li l-Gvern għandu jniedi immedjatament struttura ta’ għajnuna finanzjarja lin-negozji, partikolarment in-negozji żgħar u medji, biex ma jagħlqux il-bibien u jkeċċu l-ħaddiema. Dr Delia qal li mil-laqgħa li kellu mad-Deputat Prim Ministru u Ministru tas-Saħħa Chris Fearne, ingħata aktar informazzjoni li pajjiżi oħra qed ifehmuh lill-pubbliku. Appella biex il-Gvern juża mezzi differenti biex iwassal aktar informazzjoni dwar il-virus, fosthom permezz ta’ billboards u mezzi elettroniċi. Il-Kap Nazzjonalista kkritika lill-Gvern, li apparti dwar l-aspett tas-saħħa, qed iżomm fommu sieket dwar il-miżuri ekonomiċi li qed jittieħdu. Kompla jgħid li l-Gvern għandu jara li d-daqqa li qed tieħu l-ekonomija tkun waħda li l-pajjiż jiflaħ għaliha biex la jgħaddi l-għawġ, il-pajjiż jerġa’ lura għar-ritmu ekonomiku tal-aħħar snin. Appella biex jitħaffu l-miżuri fuq il-postijiet tax-xogħol biex il-virus ikun ikkontrollat, waqt li min iħaddem għandu jgħin lill-ħaddiema b’kull mod possibbli."
2020-03-13,Daqshekk nies bilwieqfa fuq tal-linja u x-xufiera mhux se jagħtu bqija,https://www.tvm.com.mt/mt/news/daqshekk-nies-bilwieqfa-fuq-tal-linja-u-x-xufiera-mhux-se-jaghtu-bqija/,"B’effett immedjat, passiġġiera fuq il-karozzi tal-linja mhux se jitħallew joqgħodu bilwieqfa. Dan intqal fi stqarrija maħruġa mill-Malta Public Transport, bil-għan li tkun evitata l-imxija tal-Covid-19. Ix-xufiera fuq tal-linja se jkunu obbligati jżommu t-twieqi miftuħa u jitfu l-arja kundizzjonata, u mhumiex se jagħtu iktar bqija meta wieħed iħallas għall-biljett. Intqal li l-karozzi tal-linja qed jitnaddfu kull filgħaxija, u qed jintużaw kimiki apposta minflok sapun normali. Hand sanitizer qed jingħataw lill-ħaddiema tal-MPT li għandhom kuntatt mal-pubbliku, u fliexken tas-sanitizers qed jitwaħħlu wkoll fil-faċilitajiet tal-kumpanija.    "
2020-03-13,“Il-kwarantina ngħaddiha nitgħallem it-Taljan u l-Ġermaniż” – żagħżugħ Malti li jgħix waħdu l-Italja,https://www.tvm.com.mt/mt/news/il-kwarantina-nghaddiha-nitghallem-it-taljan-u-l-germaniz-zaghzugh-malti-li-jghix-wahdu-l-italja/,"Ryan Vella, żagħżugħ Malti ta’ 24 sena, jaħdem bħala inġinier f’Parma l-Italja. F’liema belt, jgħix waħdu u jfendi għal rasu. Fl-isfond tas-sitwazzjoni drammatika li ilha l-jiem tiżviluppa fl-Italja b’rabta mat-tixrid tal-Covid-19, qed jiġi rrappurtat li Parma hija fost l-aktar ibliet Taljani li jgħoddu nies infettati u persuni mejta bil-Coronavirus. Fid-dawl ta’ dan, mistoqsi jekk jinsabx inkwetat, Ryan stqarr li bħalissa jinsab taħt kwarantina, maqful lejl u nhar bejn l-erba’ ħitan tal-appartament tiegħu. F’kummenti lil tvm.com.mt, Ryan spjega li l-iskejjel ilhom magħluqa madwar tliet ġimgħat, u li fit-toroq hemm skiet taqtgħu b’sikkina hekk kif in-nies għaddejin barra tgħoddhom fuq subgħajk. Ryan żied jgħid li qabel ma l-Gvern Taljan poġġa mal-15-il miljun persuna taħt kwarantina, kien waqaf imur għax-xogħol b’tal-linja bil-għan li jevita l-kuntatt man-nies. Iż-żagħżugħ Malti qalilna li f’dawn il-jiem qed jirnexxilu jagħmel xi xogħol mid-dar, li joħroġ biss meta jkollu bżonn il-mediċini jew biex jagħmel xi xiri meħtieġ, u li, fost l-oħrajn, sab ix-xoqqa f’moxtha biex jitgħallem it-Taljan u l-Ġermaniż."
2020-03-13,Barranin li jiksru l-obbligu ta’ kwarantina jitilfu l-permess tax-xogħol u jitkeċċew mill-pajjiż,https://www.tvm.com.mt/mt/news/barranin-li-jiksru-l-obbligu-ta-kwarantina-jitilfu-l-permess-tax-xoghol-u-jitkeccew-mill-pajjiz/,"Barra l-multa ta’ €1000, individwu jista’ jiġi deportat lejn pajjiżu jekk ma josservax il-kwarantina obbligatorja. Dan qalu l-Prim Ministru Robert Abela, fid-dawl tal-aħħar żviluppi, f’każ ta’ barranin li jgħixu f’Malta u li jiksru din il-miżura ġdida li għadha kemm ġiet imħabbra.  Ara wkoll: Kwarantina obbligatorja għal kull min jidħol Malta mil-lum Il-forzi tal-ordni qed iwasslu l-ikel lin-nies taħt kwarantina    "
2020-03-13,Il-forzi tal-ordni qed iwasslu l-ikel lin-nies taħt kwarantina,https://www.tvm.com.mt/mt/news/il-forzi-tal-ordni-qed-iwasslu-l-ikel-lin-nies-taht-kwarantina/,"Id-Deputat Prim Ministru Chris Fearne appella biex il-helplines li twaqqfu ma jintużax jekk mhux verament għall-bżonn. Is-servizz ta’ 21411411 huwa għal persuni taħt kwarantina. Qal li dan qed jingħata peress li hemm tliet depots tal-Pulizija fejn qed jinġabar l-ikel li hemm bżonn għal dawn il-persuni, u mbagħad jitwassal għand il-persuni f’temp ta’ 24 siegħa Żied li jridu jitnaqqsu l-persuni li jattendu ċ-ċentri tas-saħħa f’daqqa, u għal dan il-għan se jsir servizz fuq l-internet li permezz tiegħu jingħataw konsultazzjonijiet mediċi. Ara wkoll: Kwarantina obbligatorja għal kull min jidħol Malta mil-lum "
2020-03-13,Screening fiċ-Ċirkewwa mil-lejla,https://www.tvm.com.mt/mt/news/screening-fic-cirkewwa-mil-lejla/,"Waqt il-konferenza stampa tal-lum, il-Prim Ministru ħabbar li mil-lejla se jibda jsir screening ta’ kull min jivvjaġġa lejn Għawdex, miċ-Ċirkewwa. Dan jidħol fis-seħħ flimkien ma’ miżura oħra mħabbra llum fejn kull min jasal Malta, ġej minn fej ġej, irid jagħmel 14-il ġurnata kwarantina obbligatorja. B’kollox f’Malta hawn 12-il każ ta’ persuni infettati bil-Covid-19, b’waħda minnhom fieqet mill-virus."
2020-03-13,Kwarantina obbligatorja għal kull min jidħol Malta mil-lum,https://www.tvm.com.mt/mt/news/kwarantina-obbligatorja-ghal-kull-min-jidhol-malta-mil-lum/,"Tħabbret miżura oħra fid-dawl tas-sitwazzjoni tal-Covid-19 f’Malta. Il-Prim Ministru qal li mil-lum il-kwarantina ta’ 14-il jum se tkun obbligatorja għal kull min jidħol f’Malta, ġej minn fejn ġej. Min ma josservax din il-miżura jrid iħallas il-multa ta’ €1,000 għal kull darba li jinqabad barra. Il-Prim Ministru appella lill-ħaddiema barranin f’Malta biex isegwu dan l-obbligu għax jekk ma jsirx hekk, apparti li jeħlu din il-multa, il-permess tax-xogħol tagħhom se jkun revokat bil-konsegwenza li jispiċċaw jiġu deportati minn Malta. Dr Abela qal li t-12-il persuna infettati bil-Coronavirus jinsabu fi stat tajjeb ta’ saħħa u fi kliemu dan jikkonferma li s-sitwazzjoni qiegħda taħt kontroll. Filwaqt li apella għar-responsabbiltà, il-Prim Ministru talab biex nibqgħu għaddejjin bil-ħajja normali tax-xogħol. Segwi hawn taħt il-konferenza sħiħa: Ara wkoll: Il-forzi tal-ordni qed iwasslu l-ikel lin-nies taħt kwarantina Barranin li jiksru l-obbligu ta’ kwarantina jitilfu l-permess tax-xogħol u jitkeċċew mill-pajjiż Screening fiċ-Ċirkewwa mil-lejla "
2020-03-13,ARA: Il-COVID-19 jaffettwa l-annimali tagħna?,https://www.tvm.com.mt/mt/news/ara-il-covid-19-jaffettwa-l-annimali-taghna/,"Fuq il-programm Animal Diaries ġie spjegat kif il-persuni ma jistgħux jinfettaw lill-annimali tagħhom bil-Covid-19. Dan ikkonfermatu l-Veterinarju Dr Krista Spiteri waqt il-programm. Il-virus, kif intqal mill-WHO, ma jistax jiġi trasmess minn annimal għan-nies jew viċi versa."
2020-03-13,L-Awtorità tax-Xandir tappella għall-kawtela fir-rappurtaġġi,https://www.tvm.com.mt/mt/news/l-awtorita-tax-xandir-tappella-ghall-kawtela-fir-rappurtaggi/,"L-Awtorità tax-Xandir appellat lill-ġurnalisti u lix-xandara biex ikunu kawti fil-mod kif jirrappurtaw żviluppi marbuta mal-pandemija tal-COVID-19. Fi stqarrija, l-Awtorità tax-Xandir saħqet fuq il-ħtieġa li l-ġurnalisti u x-xandara jimxu biss mal-fatti f’perjodu sensittiv bħal dan. Żied tgħid li b’dan il-mod il-pubbliku jkunu mgħarrfa b’mod ġust bis-sitwazzjoni li dejjem qed tevolvi. L-Awtorità tax-Xandir appellat ukoll lill-pubbliku biex iserraħ fuq sorsi u stqarrijiet uffiċjali sabiex ma jinħoloqx allarm żejjed u bla bżonn u għandu joqgħod attent għal każijiet ta’ fake news, partikolarment fuq is-siti soċjali."
2020-03-13,DALWAQT: Il-Prim Ministru jindirizza konferenza stampa dwar COVID-19,https://www.tvm.com.mt/mt/news/dalwaqt-il-prim-ministru-jindirizza-konferenza-stampa-dwar-covid-19/,"Fis-13:30, il-Prim Ministru Robert Abela se jindirizza konferenza stampa dwar l-aħħar żviluppi tal-Covid-19 f’pajjiżna. Dalgħodu ġew ikkonfermati 3 każi ġodda ta’ persuni bil-Coronavirus; Malti ta’ 45 sena, Maltija ta’ 30 sena u Taljan ta’ 40 sena. B’kollox f’Malta hawn 12-il każ ta’ pazjenti infettati bil-Coronavirus, b’waħda minnhom fieqet wara li ttestjat darbtejn negattiva għall-virus. Il-konferenza stampa se tixxandar fuq tvm.com.mt, TVM u l-paġna facebook Aktar dettalji fil-ħin li ġej. Ara wkoll: 3 persuni oħra infettati bil-Coronavirus f’Malta Fieqet l-ewwel mara bil-coronavirus f’Malta "
2020-03-13,Il-konvenji jistgħu jiġu estiżi jekk id-dipartimenti tal-Gvern jagħlqu,https://www.tvm.com.mt/mt/news/il-konvenji-jistghu-jigu-estizi-jekk-id-dipartimenti-tal-gvern-jaghlqu/,"Il-konvenji fuq ix-xiri tal-proprjetà jistgħu jiġu estiżi f’każ li l-Gvern jordna li jingħalqu d-dipartimenti tiegħu. Skont avviż legali fl-Att dwar is-Saħħa Pubblika, intqal li meta s-Superintendent tas-Saħħa Pubblika jordna li jingħalqu d-dipartimenti tal-gvern biex tiġi kkontrollata l-pandemija tal-Covid-19, jiġu sospiżi l-obbligi tan-nutara fuq iż-żmien stipulat fil-konvenju. Il-konvenji jistgħu jiġu estiżi b’45 jum minn meta d-dipartimenti tal-gvern jinfetħu mill-ġdid."
2020-03-13,Jitħassru t-testijiet tas-sewqan kollha għal ġimgħa,https://www.tvm.com.mt/mt/news/jithassru-t-testijiet-tas-sewqan-kollha-ghal-gimgha/,"L-eżamijiet tas-sewqan kollha tħassru sa bħal-lum ġimgħa, fid-dawl tas-sitwazzjoni b’rabta mal-Covid-19. Iċ-ċentru fejn isir l-eżami tat-teorija wkoll se jkun qiegħed jingħalaq għal ġimgħa mil-lum. Transport Malta qalet li qed tinforma lill-iskejjel kollha tas-sewqan biex jinfurmaw lill-istudenti tagħhom, li ser jingħataw data għall-eżami mill-ġdid meta s-sitwazzjoni tinbidel. Qalet li l-operaturi mill-qasam tat-trasport u l-Awtorità diġa ħadu għadd ta’ miżuri, fejn fost oħrajn żiedu l-frekwenza tat-tindif tal-vetturi. Il-karozzi tal-linja qegħdin iżommu t-twieqi miftuħin u l-arja kundizzjonata mitfija. Dawk li qegħdin jiġu fl-uffiċini ta’ Transport Malta f’Raħal Ġdid u Ħal Lija biex jieħdu għadd ta’ servizzi mhux qegħdin jistennew fis-swali, iżda qegħdin jidħlu persuna kull darba, biex jonqos ir-riskju."
2020-03-13,B’TVM2 rasek mistrieħa li mhux se titlef quddies,https://www.tvm.com.mt/mt/news/btvm2-rasek-mistrieha-li-mhux-se-titlef-quddies/,"Il-Covid-19 sfrattana lkoll, xi ftit. Fost l-oħrajn, f’dawn il-jiem kienu għaddejin ġmielhom l-aħħar preparamenti għal għadd ta’ attivitajiet sagri tal-Ġimgħa Mqaddsa, u li fl-isfond tal-aħħar żviluppi f’pajjiżna b’rabta mal-Coronavirus kellhom jitħassru. Aħjar uff milli aħħ. F’dan l-isfond, fl-aħħar sigħat tħabbar ukoll l-għeluq tal-iskejjel madwar il-gżejjer Maltin, kif ukoll tal-knejjes. B’hekk, għal dawn il-jiem, TVM2 ħaseb għal dawk li ta’ kuljum jew nhar ta’ Ħadd imdorrija jisimgħu quddiesa. Il-quddies, fuq TVM2, se jixxandar b’dan il-mod: Illum, f’nofsinhar. Mit-Tnejn sal-Ħadd il-quddies fid-9.30am. Nhar ta’ Sibt il-quddies fis-6.30pm. Mit-Tnejn sal-Ġimgħa jixxandar ir-rużarju fil-5.30pm. Minn għada s-Sibt 14 ta’ Marzu, il-Kurja tal-Arċisqof, inkluż l-Uffiċċju Żwiġijiet u l-uffiċċju ċentrali tal-Caritas, u t-Tribunali Ekkleżjastiċi fil-Belt Valletta, se jkunu magħluqin għall-pubbliku. Dan qed isir bħala miżura ta’ prekawzjoni li tħares is-saħħa u s-sigurtà kemm tal-pubbliku kif ukoll tal-impjegati. Għalhekk, il-Kurja qed tniedi helpline għal dawk li jkollhom xi mistoqsijiet urġenti relatati mal-ħidma tal-Arċidjoċesi. In-numru 79241281 se jibda jopera minn għada s-Sibt, bejn id-9:00 a.m. u l-4:00 p.m. Wieħed jista’ wkoll jibgħat email fuq [email protected]"
2020-03-13,Fieqet l-ewwel mara bil-coronavirus f’Malta,https://www.tvm.com.mt/mt/news/fieqet-l-ewwel-mara-bil-coronavirus-fmalta/,"Tħabbar li l-ewwel mara bil-coronavirus rikoverata f’Mater Dei fieqet. Dan ħabbritu s-Superintendent għas-Saħħa, Charmaine Gauci waqt il-konferenza stampa tal-lum dwar il-Covid-19. Il-mara, li kienet ittestjat pożittiva għall-Covid-19, reġgħet ġiet ittestjata darbtejn u issa rriżultat fin-negattiv. Il-mara mistennija tkompli l-kwarantina. Ara wkoll: 3 persuni oħra infettati bil-Coronavirus f’Malta Mara ħadmet fl-isptar jum qabel ħarġulha s-sintomi – ittieħdu l-prekawzjonijiet Il-Pulizija se jibdew iduru d-djar tan-nies li qegħdin taħt kwarantina obbligatorja  "
2020-03-13,Il-Pulizija se jibdew iduru d-djar tan-nies li qegħdin taħt kwarantina obbligatorja,https://www.tvm.com.mt/mt/news/il-pulizija-se-jibdew-iduru-d-djar-tan-nies-li-qeghdin-taht-kwarantina-obbligatorja/,"Il-Prof Charmaine Gauci qalet li llum bdiet ħidma biex jibdew joħorġu l-Pulizija bil-għan li jinfurzaw il-kwarantina obbligatorja. Għall-mistoqsija ta’ TVM waqt konferenza stampa dalgħodu, Prof Gauci qalet li l-Pulizija se jkunu qed iduru d-djar flimkien mal-ħaddiema mid-Dipartiment tas-Saħħa, biex jassiguraw li n-nies li l-awtoritajiet għandu lista tagħhom, u li qegħdin taħt kwarantina obbligatorja, ma joħorġux mid-dar. Dan se jsir wara li l-liġi dwar kwarantina obbligatorja ġiet approvata dal-lejl, fejn min jinqabad barra meta suppost ikun taħt kwarantina, jeħel multa ta’ €1,000."
2020-03-13,Mara ħadmet fl-isptar jum qabel ħarġulha s-sintomi – ittieħdu l-prekawzjonijiet,https://www.tvm.com.mt/mt/news/mara-hadmet-fl-isptar-jum-qabel-hargulha-s-sintomi-ittiehdu-l-prekawzjonijiet/,"Illum l-awtoritajiet tas-saħħa Maltin ikkonfermaw tliet każijiet ġodda ta’ Covid-19. Is-Superintendent tas-Saħħa Charmaine Gauci qalet li waħda minn dawn il-każijiet hija mara ta’ 30 sena li taħdem fil-qasam tas-saħħa. Din siefret lejn il-Belġju fil-5 ta’ Marzu u ġiet lura fid-9 ta’ Marzu. L-għada din daħlet għax-xogħol fl-isptar Mater Dei, u jum wara bdiet tiżviluppa s-sintomi. Fit-12 ta’ Marzu tkellmet mal-awtoritajiet tas-saħħa u ġiet ikkonfermata pożittiva għall-Covid-19. Il-Prof Gauci qalet li għamlu ‘risk assessment’ fuq dan il-każ, fejn in-nies li misset magħhom bdew jinżammu kwarantina. Żiedet li s’issa ħadd min-nies li kellu kuntatt magħha fl-isptar ma wera sintomu. Il-Prof Gauci qalet li mistennija jiżdiedu l-każijiet ġodda, u assigurat lill-pubbliku li l-awtoritajiet tas-saħħa qed jinfurmaw lill-pubbliku bil-każijiet kollha kuljum."
2020-03-13,3 persuni oħra infettati bil-Coronavirus f’Malta,https://www.tvm.com.mt/mt/news/3-persuni-ohra-infettati-bil-coronavirus-fmalta/,"Ikkonfermati 3 każijiet ġodda ta’ Coronavirus f’Malta, bil-persuni infettati jitilgħu għal 12. Il-persuni infettati huma raġel Malti ta’ 45 sena, Taljan ta’ 40 sena u mara Maltija ta’ 30 sena li taħdem fil-qasam tas-Saħħa. Dawn il-każijiet, ikkonfermat is-Superintendent, huma kollha impurtati u s’issa ma kien hemm l-ebda trażmissjoni lokali. Il-Professur Gauci qalet li r-raġel Malti kien Munich fis-6 ta’ Marzu u ġie lura Malta l-għada, is-7 ta’ Marzu. Huwa żviluppa s-sintomi fil-11 ta’ Marzu. Ir-raġel Taljan xogħlu jaħdem onlajn u għalhekk ma kellu l-ebda kuntatt ma’ nies oħrajn. Huwa kien imsiefer bejn id-29 ta’ Marzu u rritorna lura Malta fis-6 ta’ Marzu. Il-mara Maltija, li taħdem fil-qasam tas-saħħa kienet Brussell fil-5 ta’ Marzu u daħlet ix-xogħol fl-10 ta’ Marzu. Is-sintomi tagħha żviluppaw fil-11 ta’ Marzu, bil-Professur Gauci tgħid li r-riskju li xerdet il-virus huwa minimu l-għaliex mill-ewwel ikkuntattjat il-helpline. Minkejja dan, qed isir assessjar mill-viċin fuq il-familja tagħha u nies oħra li kienu f’kuntatt magħha f’dawn il-jiem. Il-mara attendiet xi avvenimenti u għalhekk dawn in-nies li kienu preżenti qed isir risk assessment fuqhom. L-ewwel każ ta’ coronavirus f’Malta feġġ fis-Sibt li għadda u sa dik inhar l’hawn, il-każijiet telgħu għal 12. F’dawn is-sitt ijiem tħabbru sensiela ta’ miżuri f’livell politiku bħala miżuri ta’ prevenzjoni fosthom l-għeluq tal-iskejjel fost oħrajn. Il-Professur Gauci qalet li mistenni jiżdiedu aktar il-każijiet. Il-Professur Gauci saħqet li l-każijiet kollha ġew impurtati minn barra l-pajjiż u s’issa m’hemm indikazzjoni li l-virus għadda minn persuna għall-oħra. Ara wkoll: Mara ħadmet fl-isptar jum qabel ħarġulha s-sintomi – ittieħdu l-prekawzjonijiet "
2020-03-13,Għelbet il-Coronavirus ta’ 103 snin f’inqas minn ġimgħa,https://www.tvm.com.mt/mt/news/ghelbet-il-coronavirus-ta-103-sena-finqas-minn-gimgha/,"Il-Coronavirus ħa l-fama li jinxtered f’radda ta’ salib. Għalkemm, jekk toqgħodlu b’seba’ għajnejn u tilqagħlu, jaf iħallik bi kwietek. Min-naħa l-oħra, min b’xorti ħażina jlaqqtu, b’kuraġġ u b’determinazzjoni liema bħalhom għandu jibqa’ jissielet bil-għan li jegħlbu wkoll, bħal m’għamlet Zhang Guangfen, mara ta’ 103 snin mill-belt Ċiniża ta’ Wuhan. Mil-liema belt, faqqa’ l-Covid-19. Fl-ewwel ta’ Marzu lis-Sinjura Guangfen tawha l-aħbar xejn pjaċevoli li laqqtet il-virus, u ftit tal-jiem ilu ħelset minnu, wara li nżammet sitt ijiem l-isptar għall-kura meħtieġa. Bi qlubija liema bħalha, u minkejja li kienet milquta minn bronkite, is-Sinjura Guangfen irnexxielha tegħleb il-Covid-19 qisha mhux hi. F’dan l-isfond, jekk ilkoll niġbdu ħabel wieħed, u nħarsu l-appell kontinwu tal-awtoritajiet biex f’dawn il-jiem nieħdu ħsieb tagħna nfusna kemm jista’ jkun, il-virus ma jdumx wisq magħna."
2020-03-13,Jitħassar it-talb tal-Ġimgħa fiċ-Ċentru Iżlamiku ta’ Kordin,https://www.tvm.com.mt/mt/news/jithassar-it-talb-tal-gimgha-fic-centru-izkamiku-ta-kordin/,"L-Imam Mohammed Elsadi ħabbar li t-talb tal-Ġimgħa fiċ-Ċentru Iżlamiku ta’ Kordin ġie kkanċellat, u se jibqa’ ma jsirx sakemm ikun hemm avviż ieħor. Intqal li din il-miżura qed tittieħed bħala prekawzjoni kontra l-imxija tal-Coronavirus, u li dan qed isir ukoll skont it-tagħlim tal-Iżlam, li jsejjaħ għaż-żamma tas-saħħa pubblika u ma jippermettix li wieħed jagħmel ħsara lil ħaddieħor. Fuq il-midja soċjali l-Imam talab l-għajnuna t’Allah għal din l-epidemija. "
2020-03-13,L-Air Malta tibdel is-servizzi abbord biex tilqa’ għall-imxija tal-Coronavirus,https://www.tvm.com.mt/mt/news/l-air-malta-tibdel-is-servizzi-abbord-biex-tilqa-ghall-imxija-tal-coronavirus/,"L-Air Malta llum ħabbret li qed tillimita s-servizzi tagħha abbord waqt it-titjiriet biex tilqa’ għall-imxija tal-Coronavirus. Il-passiġġiera tal-Business Class se jibdew jingħataw kollox f’gabarre wieħed, b’pużati ‘disposable’ u flixkun ilma. Għall-passiġġiera fl-Economy Class dan is-servizz mhux se jkun disponibbli. Il-linja tal-ajru qalet li qed iżżomm kuntatt ma’ diversi awtoritajiet u se tkun qed taġġorna lill-klijenti b’tibdil li jista’ jkun hemm."
2020-03-13,DALWAQT: Is-Superintendent għas-Saħħa tindirizza konferenza Stampa,https://www.tvm.com.mt/mt/news/dalwaqt-is-superintendent-ghas-sahha-tindirizza-konferenza-stampa/,"Fl-10:30, is-Superintendent għas-Saħħa, Charmaine Gauci se tindirizza konferenza stampa fid-dawl tal-aħħar żviluppi tal-Covid-19, li feġġ f’Malta s-Sibt li għadda. S’issa hemm 9 każijiet ta’ persuni infettati bil-Coronavirus u kollha jinsabu għall-kura f’iżolament, f’Mater Dei. Il-Konferenza Stampa se tixxandar dirett fuq Radju Malta, tvm.com.mt u l-paġna Facebook ta’ TVM minn Gwardamangia."
2020-03-13,"Il-vodka mhux tajjeb biex tnaddaf idejk, ibqa’ aħsilhom bl-ilma u s-sapun",https://www.tvm.com.mt/mt/news/il-vodka-mhux-tajjeb-biex-tnaddaf-idejk-ibqa-ahsilhom-bl-ilma-u-s-sapun/,"Ġie fostna bla passaport, u bla permessi ta’ xejn. Il-Covid-19 li bħalissa jinsab fuq fomm kulħadd qabad u daħal fil-gżejjer Maltin ukoll, qisu tiegħu. F’dan l-isfond, l-awtoritajiet qed jappellaw ‘il-pubbliku sabiex ilkoll nieħdu ħsieb saħħitna kemm jista’ jkun. Fost l-oħrajn, bil-għan li jitnaqqas it-tixrid tal-Covid-19 tajjeb li lkoll naħslu jdejna ta’ spiss jew li nżommuhom indaf. Iżda, biex? F’dawn l-aħħar jiem, hand sanitisers jew m’għadekx issib, jew il-ftit li għad hawn fis-suq prezzhom tela’ m’għola s-sema. Fuq Twitter, aktarx xi ħadd li baqa’ bla hand sanitiser kiteb illi ddiżinfetta jdejh bil-vodka tad-ditta Tito’s. Liema kumpanija wiġbitu fil-pront, u spjegat li skont iċ-Ċentru għall-Prevenzjoni u l-Kontroll tal-Mard l-aħjar mod biex tiddiżinfetta jdejk huwa billi taħsilhom bl-ilma u s-sapun. Il-kumpanija żiedet tgħid li x-xorb inaddaf biss jekk ikun fih minn tal-anqas 60% alkoħol. Il-vodka ta’ Tito’s, bħal għadd ta’ ditti oħra tal-vodka, fihom 40% biss. Per the CDC, hand sanitizer needs to contain at least 60% alcohol. Tito's Handmade Vodka is 40% alcohol, and therefore does not meet the current recommendation of the CDC. Please see attached for more information. pic.twitter.com/OMwR6Oj28Q — TitosVodka (@TitosVodka) March 5, 2020 "
2020-03-13,Il-linja 111 tirċievi ’l fuq minn elf telefonata fis-siegħa – iċċemplux bla bżonn,https://www.tvm.com.mt/mt/news/il-linja-111-tircievi-l-fuq-minn-elf-telefonata-fis-siegha-iccemplux-bla-bzonn/,"Il-konsulent tas-saħħa pubblika, Dr Anthony Gatt, appella lill-pubbliku biex ma jċempilx fuq il-linja tal-għajnuna 111 jekk mhux biex jistaqsi speċifikament fuq il-virus Covid-19. Waqt il-programm TVAM, Dr Gatt qal li l-111 qed jirċievi 1,000 telefonata kull siegħa, u li minkejja li l-professjonisti qed jagħmlu dak kollu li jistgħu, mhux qed ilaħħqu. Għalhekk huwa appella biex il-linja 111 ma tintużax jekk hemm mistoqsijiet mhux relatati mal-coronavirus direttament, bħal jekk eżempju għandekx issiefer jew jekk hux se titħallas tal-leave għall-kwarantina."
2020-03-13,Qiegħed f’riskju jekk iltqajt ma’ xi ħadd li kien f’kuntatt ma’ persuna infettata?,https://www.tvm.com.mt/mt/news/qieghed-friskju-jekk-iltqajt-ma-xi-hadd-li-kien-fkuntatt-ma-persuna-infettata/,"Dr Anthony Gatt, konsulent tas-saħħa pubblika, wieġeb mistoqsija li tinsab fuq fomm bosta, li huma mħassba jekk humiex f’riskju li jiġu infettati bil-Covid-19. Intervistat fuq TVAM, Dr Gatt qal li jekk iltqajt ma’ xi ħadd, li min-naħa tiegħu ltaqa’ ma’ persuna oħra li wara rriżulta li kienet infettata, inti mintix f’riskju li tieħu l-virus. Spjega li persuna tkun f’riskju biss jekk iltqajt direttament mal-persuna li mbagħad ħarġilha l-virus. F’dan il-każ, il-persuna li għandha dan is-suspett hija obbligata toqgħod taħt kwarantina. Dr Gatt wieġeb mistoqsijiet oħra, fosthom dwar it-telefonati fuq il-helpline 111, fejn sostna li persuna dan għandu jintuża biss għal mistoqsijiet direttament relatati mal-Covid-19."
2020-03-13,Jitwaqqfu ż-żjarat fil-Faċilità Korrettiva ta’ Kordin u f’ċentri ta’ detenzjoni,https://www.tvm.com.mt/mt/news/jitwaqqfu-z-zjarat-fil-facilita-korrettiva-ta-kordin-u-fcentri-ta-dentenzjoni/,"Il-Gvern ħabbar li, mil-lum, il-Faċilità Korrettiva ta’ Kordin mhux se tkun qed taċċetta viżitaturi, bħala prekawzjoni biex il-virus COVID-19 ma jinfirix f’dan l-ispazju magħluq b’konċentrazzjoni ta’ mijiet ta’ persuni. Intqal li wara passi ta’ prekawzjoni li ttieħdu fl-aħħar jiem, din il-miżura ddaħħal fis-seħħ l-ewwel fażi ta’ pjan li fasslet il-faċilità fl-aħħar ġimgħat quddiem l-isfida tat-tixrid tal-COVID-19. It-tmexxija tal-faċilità se tkun qed tevita wkoll movimenti mhux meħtieġa jew urġenti lejn u mill-faċilità. Intqal li miżuri simili qed jittieħdu fiċ-ċentri ta’ detenzjoni fejn jinżammu l-immigranti. Din id-deċiżjoni se terġa’ tkun riveduta fi żmien ġimgħa."
2020-12-20,Se jitwaqqfu ż-żjarat kollha fid-djar tal-anzjani b’mod temporanju,https://www.tvm.com.mt/mt/news/se-jitwaqqfu-z-zjarat-kollha-fid-djar-tal-anzjani-bmod-temporanju/,"Bħala prevenzjoni, fid-dawl tal-aħħar żviluppi fit-tifrix ta’ Covid-19, il-Ministeru għall-Familja, Drittijiet tat-Tfal u Solidarjetà Soċjali flimkien mas-Segretarjat Parlamentari għall-Anzjanità Attiva u l-Persuni b’Diżabilità qed javżaw li b’effett immedjat, temporanjament se jitwaqqfu ż-żjarat kollha fid-djar tal-anzjani. Dawn jinkludu dawk tal-gvern, dawk tal-knisja, dawk privati u r-residenza ta’ San Vinċenz De Paul. Se jkunu jistgħu jidħlu biss u f’każi eċċezzjonali dawk il-persuni li jirrakkomandaw in-nursing officer, jew it-tabib jew il-kap tad-dar residenzjali stess. Din l-għażla se tiġi ddeterminata abbażi tal-kundizzjoni tar-resident, liema kundizzjoni gravi tkun tiġġustifika t-tali eċċezzjoni. Barra minn hekk qabel ma jidħol, kwalunkwe viżitatur se jsirlu l-istess monitoraġġ li qed isir bħalissa. Din il-proċedura tapplika wkoll għad-djar residenzjali għall-persuni b’diżabilità. Kulħadd huwa mitlub jifhem li f’dan iż-żmien hemm bżonn li jittieħdu l-miżuri kollha meħtieġa sabiex jiġu ssalvagwardjati l-anzjani u l-persuni vulnerabbli. Din id-deċiżjoni, bħad-deċiżjonijiet l-oħra li l-Gvern qed jieħu f’dan il-perjodu, qed tittieħed għall-ġid tagħna u l-għeżież tagħna."
2020-12-20,Il-vapuri tal-Gozo Channel qed ikunu diżinfettati bħala miżura ta’ prekawzjoni,https://www.tvm.com.mt/mt/news/il-vapuri-tal-gozo-channel-qed-ikunu-dizinfettati-bhala-mizura-ta-prekawzjoni/,"Il-Ministru għal Għawdex Clint Camilleri ħabbar li ta’ kull lejl, mil-lejla stess il-vapuri tal-Gozo Channel qed ikunu diżinfettati bħala miżura ta’ prekawzjoni kontra t-tixrid tal-coronavirus. Huwa kien qed jitkellem fuq mozzjoni mressqa mill-Oppożizzjoni biex jitwaqqaf kumitat parlamentari għall-affarijiet Għawdxin. Il-Ministru Camilleri qal li f’Għawdex qed jittieħdu l-prekawzjonijiet kollha bħal f’Malta kontra l-virus. Qal li tħejja protokoll biex jekk ikun hemm każ f’Għawdex, il-pazjent jinġieb Malta b’mod sikur, fuq vapur mikri biex iġorr biss lill-pazjent u l-ambulanza. Huwa qal li l-Gvern qed jaħdem biex iżid is-sodod f’Għawdex fl-eventwalita li pazjenti Għawdxin ma jkunux jistgħu jinġiebu Malta. Il-Ministru Camilleri tkellem dwar iż-żieda fid-dħul tal-Għawdxin taħt Gvern laburista waqt li naqsu in-nies qegħda u n-nies fuq l-assistenza soċjali. Semma’ l-proġetti li qed isiru fil-gżira Għawdxija. Id-Deputat Nazzjonalista Chris Said li ressaq il-mozzjoni qal li l-ħatra tal-kumitat parlamentari għal Għawdex tfisser rikonoxximent li Għawdex qed jitqies bħala reġjun. Huwa qal li din il-proposta kienet tagħmel parti wkoll mill-manifest elettorali tal-Partit Laburista fil-Gvern. Huwa qal li l-Kumitat għandu diversi materji x’jiddiskuti fosthom fuq il-fatt li tliet elef u ħames mitt Għawdxi jaħdmu Malta. Id-Deputat Said qal ukoll li d-dħul medju tan-nies f’Għawdex huwa ta’ €3,300 inqas minn tal-Maltin. Qal ukoll li wieħed irid jara kif ir-rata tal-kriminalità f’Għawdex żdiedet meta dik f’Malta naqset. Il-Kap tal-Oppożizzjoni Adrian Delia qal li huwa inaċċettabbli li l-Għawdxin jitħallsu anqas mill-Maltin għall-istess xogħol. Qal li l-fast ferry għadu ma sarx minħabba dak li sejjaħ bħala t-taħwid fil-proċess tal-għoti tal-offerti. L-avukat Delia qal li l-Gvern seraq lill-Għawdxin meta għadda l-isptar t’Għawdex lill-barranin li baqgħu ma bnewx l-isptar ta’ 450 sodda . Huwa qal illi dawn is-sodod setgħu jintużaw biex il-pajjiż jilqa’ għall-emerġenza tal-Coronavirus. Huwa qal illi tħallsu kważi €12-il miljun għal binjiet ġodda u oħrajn li kellhom jiġu modernizzati f’Għawdex u fiż-żewġ sptarijiet l-oħra f’Malta li iżda ma sarux. L-ex ministru għal Għawdex Justyne Caruana qalet li l-proposta tal-ħolqien tal-kumitat għal Għawdex kienet għamlitha hi u kienet saħansitra għaddiet kopja lid-deputat nazzjonalista Chris Said. Hija qalet li din is-sena biss il-Gvern żied in-nefqa għal Għawdex b’70%. It-tkabbir ekonomiku f’Għawdex kien ikbar minn ta’ Malta ras għal ras. Id-deputat Caruana semmiet kif taħt Gvern Laburista nġiebu aktar ħaddiema Għawdxin jaħdmu f’Għawdex biex issaħħew is-servizzi tal-gvern fosthom fil-qasam finanzjarju, l-MITA u l-aġenzija Identity Malta. Dwar il-gender pay gap qalet li jrid isir studju dwar il-qagħda f’Għawdex b’miżura apposta meħuda fil-baġit. Hija qalet ukoll illi l-fast ferry service għadu ma sarx minħabba dak li sejħet bħala aġir malizzjuż fil-proċess. Il-Kamra tad-Deputati approvat il-mozzjoni unanimament."
2020-12-20,"Fl-Italja: Aktar minn 1,000 persuna mejta, bil-każijiet tal-COVID-19 jaqbżu l-15,000",https://www.tvm.com.mt/mt/news/fl-italja-aktar-minn-1000-persuna-mejta-bil-kazijiet-tal-covid-19-jaqbzu-l-15000/,"F’messaġġ televiżiv irrekordjart mill-Oval Office, il-President Amerikan Donald Trump ħabbar li l-ivjaġġar minn 26 pajjiż Ewropew lejn l-Istati Uniti ser jiġi sospiż għal ġurnata. “After consulting with our top government health professionals, I have decided to take several strong but necessary actions to protect the health and well-being of all Americans to keep new cases from entering our shores. We will be suspending all travel from Europe to the United States for the next 30 days. The new rules will go into effect Friday (March 13) at midnight.” Ir-restrizzjonijiet ma jinkludux lir-Renju Unit, l-Irlanda u pajjiżi oħra li mhumiex fiż-żona Schengen, waqt li ċ-ċittadini Amerikani mhumiex affettwati minn din id-deċiżjoni. Fl-Istati Uniti, s’issa ġew ikkonfermati 1,135 każ tal-virus b’38 persuna jitilfu ħajjithom. Biex jiġġustifka r-restrizzjonijiet, il-President Trump akkuża lill-Unjoni Ewropea li ma ħaditx l-istess prekawzjonijiet bħall-Istati Uniti fil-ġlieda kontra l-virus. Wara d-deċiżjoni ta’ Trump, is-suq tal-ishma kompla ħa majnata, bl-investituri josservaw li l-imxija tal-coronavirus qed twassal biex l-ekonomija dinjija tistaġna u li l-mexxejja mhux jirreaġixxu b’mod effettiv. L-Unjoni Ewropea ma qablitx mad-deċiżjoni imposta mill-Istati Uniti, bil-Kap tal-Komunikazzjoni tal-Kummissjoni Ewropea jgħid li l-Unjoni Ewropea qed tieħu miżuri b’saħħithom biex tillimita l-imxija tal-virus. “The coronavirus is a global crisis not limited to any continent and it requires cooperation rather than unilateral action. The European Union disapproves of the fact that the U.S. decision to impose a travel ban was taken unilaterally and without consultation.” L-Italja ħabbret iktar miżuri stretti bil-Prim Ministru Giuseppe Conte ddikjara li r-ristoranti u l-ħwienet kollha issa se jibqgħu magħluqa bl-uniċi miftuħa jkunu dawk tal-merċa u l-ispiżeriji hekk kif in-numru ta’ mejta qabeż l-elf bi ħmistax-il elf każ ikkonfermat. Il-Prim Ministru Kanadniż Justin Trudeau jinsab f’iżolmanet minħabba biża’ li huwa infettat bil-virus. Martu, Sophie Trudeau kellha sintomi ta’ mard mhux qawwija l-Erbgħa filgħaxija f’attività pubblika. Hija wkoll ġiet ittestja għal virus, u flimkien ma’ żewġha jinsabu f’darhom sakemm joħorġu r-riżultati. Fil-Kanda, s’issa ġew irrappurtati mija u tliet każi. Fi Spanja, il-każi ta’ persuni infettati bil-virus f’jum wieħed telgħu b’700 biex issa jlaħħqu t-300. Il-Ministru tal-Ugwaljanza Irene Montero rriżultat fil-pożittiv, waqt li d-Deputat Prim Ministru Spanjol Pablo Inglesias qed jiżola ruħu wara li martu rriżultat fil-pożittiv. Il-membri tal-Gvern u l-familja rjali Spanjola jinsabu fi kwarantina u qed jiġu ttestjati għal COVID19. Fir-Repubblika tal-Irlanda, il-Prim Ministru Leo Varadakar ħabbar li ser jagħlaq l-iskejjel, il-kulleġġi u l-faċilitajiet pubbliċi sal-aħħar ta’ Marzu. Fil-Grecja u l-Awstrija konfermata l-ewwel mewt bil-COVID19. Madwar id-dinja il-każi konfermati telgħu ghal iktar minn 133 elf u mifrux f’125 pajjiż. Mill-banda l-oħra fiċ-Ċina, f’Hubei iċ-Ċina minn fejn bdiet l-imxija tal-corionavirus, il-każijiet tal-COVID19 issa qegħdin fl-inqas livell tagħhom. U mid-dinja tal-ispettaklu, l-attur Tom Hanks u martu Rita Wilson ittestjaw fil-pożittiv għal Coronavirus. Huma kienu l-Awstralja u kien Tom Hanks stess li ħabbar li huwa u martu jinsabu f’iżolament. Il-koppja Hanks ta’ 63 sena qegħdin jinżammu f’iżolament fi sptar fl-Awstralja. Huma kienu l-Awstralja fejn Tom Hanks kien qed jaħdem fuq produzzjoni dwar Elvis Presley."
2020-12-20,“Bl-impatt tal-Coronavirus is-surplus se jisparixxi u mmorru għal ftit deficit”,https://www.tvm.com.mt/mt/news/bl-impatt-tal-coronavirus-is-surplus-se-jisparixxi-u-mmorru-ghal-ftit-deficit/,"Il-Pandemija tal-Coronavirus ma’ kull ġurnata li tgħaddi qed taqta’ fil-laħam il-ħaj tas-setturi ekonomiċi. L-eks deputat Gvernatur tal-Bank Ċentrali Alfred Mifsud qal lil TVM li l-effetti jiddependu fuq kemm dil-problema ser itul iżda stqarr li t-tnaqqis fir-ritmu ekonomiku ser iwassal biex il-pajjiż jerġa’ jkollu deficit li madankollu jiflaħ għalih wara r-riżultati miksuba fl-aħħar seba’ snin. Waqt li diversi gvernijiet qed iħabbru pakkett finanzjarju biex jevitaw li l-ekonomija tidħol f’reċizzjoni minħabba coronavirus u l-Gvern Malti waqqaf kumitat biex jikkunsidra miżuri biex ipatti għall-effetti negattivi fuq l-ekonomija, bl-eks deputat Gvernatur tal-Bank Ċentrali Alfred Mifsud stqarr li s-surplus irreġistrat fl-aħħar snin se jisparixxi u l-pajjiż jidħol f’deficit. Is-sur Mifsud qal li fix-xennarju li qed jiżviluppa ser ikun diffiċli li jintlaħaq it-tkabbir ekonomiku ta’ 4% li kien imbassar. B’ton ottimistiku, is-sur Mifsud stqarr li fis-seba’ snin li għaddew il-pajjiż ħaseb għal żminijiet diffiċli u hekk jista’ jtaffi l-problemi ekonomiċi li se jirriżultaw. “L-ekonomija kienet tajba ħafna u nħolqu fiscal buffers jiġifieri cushions li inti tibni meta tkun sejjer tajjeb ħalli meta jinqala’ l-ħażin bħal dan li ħadd m’għandu kontrol fuqhom ovvjament tużahom u issa żmien li tużahom. Is-sur Mifsud ma eskludiex li l-pajjiż ikollu deficit u l-gvern ikollu jiddejjen mingħajr ma jikser ir-regoli tal-Unjoni Ewropea għaliex id-dejn tal-pajjiż naqas proporzjon mal-ekonomija. “Aħna d-dejn nazzjonali fis-sena 2013 kien 70% illum huwa 40% jekk hemm bżonn id-dejn jerġa’ jitla 43% xorta se nibqgħu figuri tajbin. dan Juri l-għaqal li meta l-affarijiet ikunu tajbin inti twarrab u taħżen ħalli meta jiġu ċirkostanzi bħal dawn inti jkollok x’jagħmel tajjeb u toħroġhom u jagħmel ħażin li ma toħroġhomx għaliex il-prijorità hi li nżommu l-ekonomija għaddejja.” Stqarr li t-turiżmu u l-manifattura huma possibilment l-aktar li ser jintlaqtu. Żied jgħid li s-severita tal-effetti ekonomiċi jiddependi fuq id-dewmien tal-kriżi, iżda insista li l-oġġettiv tal-Gvern għandu jkun li jżomm l-ekonomija stabbli billi n-negozji milquta jiġu ssalvati. Mistoqsi dwar x’miżuri għandu jaddotta l-Gvern u s-settur privat is-Sur Mifsud qal li l-Gvern għandu jeżamina s-setturi l-aktar milquta, jitkellem magħhom u ma jixxaħħaħx. Iz-żewġ banek ewlenin l-HSBC u l-Bank of Valletta diġà qed jaħsbu fuq dawn il-linji tant li ħabbru arranġamenti għall-klijenti tan-negozju li qed jiġu affetwati b’mod negattiv. Il-miżuri jinkludu t-twaqqif temporanju tal-pagamenti tal-kapital misluf, servizzi permezz tal-Internet Banking mingħajr spejjeż addizzjonali, it-twaqqif ta’ fond ta’ €10 miljun għal negozji li qed jiffaċjaw problemi ta’ cash flow."
2020-12-20,Il-Kamra tal-Ispiżjara tgħid li m’hemm ebda tibdil fit-tqassim tal-mediċini,https://www.tvm.com.mt/mt/news/il-kamra-tal-ispizjara-tghid-li-mhemm-ebda-tibdil-fit-tqassim-tal-medicini/,"Il-Kamra tal-Ispiżjara flimkien mal-Kamra tal-Intrapriżi żgħar u medji fi stqarrija qalet li tixtieq tikkjarifika li ma hemm l-ebda tibdil fit-tqassim tal-mediċini u pazjenti intitolati għandhom imorru biss meta jmisshom, jigifieri kull xahrejn. Il-Kamra qalet li titlob għall-kooperazzjoni tal-pubbliku biex ma jiggravawx is-sitwazzjoni prekarja preżenti fl-ispiżeriji billi jiffullaw jew iċemplu għal xejn b’xi insistenza għas-servizz tal-POYC qabel ma jkun jmisshom jieħdu il-mediċini tagħhom."
2020-12-20,Studenti diżappuntati wara li l-Gvern għalaq l-iskejjel,https://www.tvm.com.mt/mt/news/studenti-dizappuntati-wara-li-l-gvern-ghalaq-l-iskejjel/,"Kapijiet tal-iskola, għalliema, ġenituri u t-tfal dehru li qablu mad-deċiżjoni tal-Gvern li jingħalqu l-iskejjel għal mill-inqas l-għaxart ijiem li ġejjin, anke jekk uħud mill-istudenti dehru diżappuntati li mhux se jiltaqgħu ma’ sħabhom tal-iskola għall-jiem li ġejjin. Waqt li l-miżura titfa’ pressjoni fuq il-ġenituri li jridu joqgħodu ma’ wliedhom id-dar u pressjoni fuq it-tmexxija tal-iskola biex jaraw kif se jirkupraw il-lezzjonijiet li se jintilfu, kollha qablu li quddiem din is-sitwazzjoni straordinarja, kien jeħtieġ miżura straordinarja. Li l-iskejjel jibqgħu magħluqin tistħajjel li hi l-ħolma ta’ ħafna tfal, iżda fl-iskejjel li żorna fl-akkwati ta’ Birkirkara u Ħal Balzan eżatt wara li l-Prim Ministru Robert Abela ħabbar l-gheluq tal-iskejjel, mhux l-istudenti kollha dehru ħerqana li se jqattgħu l-għaxart ijiem li ġejjin ‘l bogħod mill-bankijiet tal-iskola u ‘l bogħod minn sħabhom li magħhom iqattgħu medja ta’ sitt sigħat kuljum. Mistoqsija hux kuntenta jew le, l-istudenta Giulia Bezzina qalet “mhux ħafna għax nixtieq nara lil ħbiebi u ma nistax narahom ħafna għax mhux suppost noħorġu ‘l barra mid-dar”. Keira McBride qalet “ngħidlek il-verità kont eċċitata imma wara ftit bdejt naħseb x’se jiġri u kif se nagħmlu ħabba l-lessons.” Mistoqisja jekk kinitx sodisfatta li ħa tagħmel ġimgħa d-dar, hija qalet “ma tantx ngħidlek il-verità għax mhux se nara l-ħbieb tiegħi u l-lessons se jsiru iktar tqal biex nitgħallem l-affarijiet u hekk”. Il-ġenituri li tkellmu magħhom dehru jaqblu mal-għeluq temporanju tal-iskejjel. “Jien naħseb hija deċiżjoni tajba li ma jmurx tinxtered iktar u naħseb li aħjar hekk għalissa” Ġenitur ieħor qal “mela se tħalli t-tfal jimirdu u jmorru d-dar jagħti lil ħaddieħior mhux ħaġa sabiħa hux, is-saħħa l-aqwa ħaġa u jien kontra dawn in-nies li siefru u ġew qisu xejn m’hux xejn u marru għax-xogol mhux sew?”. Filwaqt li ġenitur ieħor qalet “iva għax konna inkwetati għax ma tridx ma tibagħthomx skola għax jitilfu imma tibagħthom nofs qalb hux għax tinkwieta hux”. Għalliema qalet “sakemm ikun għal ġid tat-tfal u ta’ kulħadd naqbel magħha, innutajt żieda fl-assenteiżmu fl-aħħar jumejn/tlieta? Iva jien minn klassi ta’ 11 kelli 5”. Il-kap tal-iskola St Monica f’Birkirkara, Sister Marica Briffa qalet li għalkemm l-għeluq tal-iskejjel hi deċiżjoni diffiċli ħana, temmen li dan kien inevitabbli. “Xi ħaġa li eventwalment konna qegħdin nistennew minħabba ċir-rikosranzi li qegħdin fihom, j’Alla jgħaddi kollox b’wiċċ il-ġid pero at this moment in time mhux ta’ min nieħdu l-ebda riskju jiġifieri deċiżjoni għaqlija li kellha tittieħed”. Madwar ħamsin pajjiż diġà implimentaw il-miżura bla preċedent tal-għeluq tal-iskejjel, l-universitajiet u ċ-childcare centres għal perjodu temporanju jew indefinit f’tentattiv biex irażżnu kemm jistgħu l-imxija tal-Covid-19. Il-UNESCO qed tappoġġja din il-miżura u tirrakkomanda programmi ta’ tagħlim bl-użu ta’ mezzi diġitali fosthom l-internet. L-awtoritajiet tal-edukazzjoni Maltin qalu li l-għeluq tal-iskejjel ma jfissirx li t-tfal jistgħu joħorġu barra u joqgħodu jilagħbu ma’ tfal oħra, iżda għandhom jibqgħu d-dar u jkomplu jistudjaw jew jagħmlu reviżjoni tas-suġġetti."
2020-12-20,ARA: Kemm mistenni jdum magħna l-Coronavirus?,https://www.tvm.com.mt/mt/news/ara-kemm-mistenni-jdum-maghna-l-coronavirus/,"Il-Viroloġista Chris Barbara qal li jemmen li l-Coronavirus għandu tal-inqas 5 xhur oħra sakemm dan jistabilizza ruħu f’Malta. Waqt li kien qed jiġi intervistat fuq il-programm Dissett, Dr Barbara qal li wieħed m’hemmx għalfejn ikun profeta biex jgħid li hemm bżonn li ntawlu ż-żmien ta’ kemm din iddum fostna, waqt li nnaqqsu l-ammont ta’ nies li huma infettati. Qal li jekk ikun bil-kontra, ikun hemm influss li jaffettwa ħażin is-sistema tas-saħħa. Ara l-kummenti tal-viroloġista Barbara hawn taħt. "
2020-12-20,L-Air Malta bi sfidi kbar – tista topera b’nofs il-flotta tagħha,https://www.tvm.com.mt/mt/news/l-air-malta-bi-sfidi-kbar-tista-topera-bnofs-il-flotta-taghha/,"Is-sospensjoni tar-rotot tal-Air Malta lejn ħames pajjiżi Ewropej, qiegħed iwassal għal telf kbir għal linja nazzjonali li kwazi tista’ taħdem b’nofs il-flotta tagħha sakemm l-ivvjaġġar lejn dawn il-pajjiżi jibqa sospiż. Sorsi viċin l-industrija qal lil TVM, li l-kumpanija madankollu trid tħallas għal kirjiet tal-ajruplani u għal manutenzjoni tagħhom li jiswew miljuni ta’ ewro kull xahar u magħhom l-ispejjes ta’ pagi tal-ekwipaġġ. Mistoqsi minn Television Malta dwar jekk il-ħaddiema tal-Air Malta humiex ser jintalbu ma jirrapurtawx għax-xogħol minħabba l-waqfien tat-titjiriet, il-Ministru għall-Ekonomija Silvio Schembri qal li sakemm jerġa jirritorna kollox għan-normal, indika li l-ħaddiema ser jibqgħu jaħdmu. “Il-fatt li ħassarna ċertu titjiriet u allura hemm ċertu xogħol li l-cabin crew u l-piloti issa mhux ser ikunu qegħdin jagħmlu, ma jfissirx li ma għandhomx x’jagħmlu – ser ikun xogħol ieħor assenjat lilhom.” Il-Ministru Schembri żied jgħid li union qegħdin jikkoperaw biex l-Air Malta tegħleb din l-isfida. “Kulħadd qiegħed jirrikonoxxi is-sena ta’ responsabiltà f’dan il-mument u anki xi tilwimiet li kien ikun hemm fuq issues li mhumiex relatati ma dak li qiegħed jinħoloq bħalissa tpoġġew mal-ġenb sabiex naraw l-interess nazzjonali fuq kwalunwe interess. Għalhekk nirringrazzja lil unions li għarfu dan.” Mill-aspett finanzjarju, l-Minsitru qal li appella lil Kummissarju Ewropew għall-Kompetizzjoni biex il-Gvern ikun jista’ jgħin finanzjarjament lill-Air Malta mingħajr ma jikser il-ligijiet tal-kompettizzjoni li ma jipermettux li l-Gvern jagħmel tajjeb għat-telf ta’ linja tal-ajru. “Nista ngħid li sibt appoġġ min kulħadd biex f’dan il-perjodu partikolari ikun hemm laxkezza f’dik li jgħidulha state aid issues. Fiduċjuż li se nkunu qed nersqu lejn din id-direzzjoni għaliex din m’hijiex sfida ta’ pajjiż wieħed iżda sfida għad-dinja.” Il-Ministru Schembri qal li fil-jiem li ġejjin il-Gvern se jħabbar numru ta’ miżuri  ta’ għajnuna għan-negozji ż-żgħar biex itaffi l-isfidi li qed jaffaċċjaw."
2020-12-20,Il-kumpless Esplora temporanjament magħluq għall-viżitaturi ,https://www.tvm.com.mt/mt/news/il-kumpless-esplora-temporanjament-maghluq-ghall-vizitaturi/,Wara diskussjonijiet bejn is-Segretarju Parlamentari għas-Servizzi Finanzjarji u l-Ekonomija Diġitali Clayton Bartolo u ċ-Ċermen Eżekuttiv tal-Kunsill Malti u t-Teknoloġija Dr Jeffrey Pullicino Orlando ġie deċiż li jingħalaq temporanjament il-kumpless Esplora b’effett immedjat sakemm joħroġ avviż ieħor. 
2020-12-20,Pjan ta’ kontinġenza b’miżuri iebsin għal San Vinċenz,https://www.tvm.com.mt/mt/news/pjan-ta-kontingenza-bmizuri-iebsin-ghal-san-vincenz/,"Il-Ministru għall-Famila, id-Drittijiet tat-Tfal u s-Solidarjetà Soċjali Michael Falzon qal li hemm pjan ta’ kontinġenza għall-Isptar San Vinċenz de Paul li jista’ jinbidel skont iċ-ċirkostanzi u li fih miżuri li mhux se jkunu popolari. Hu qal dan fi tweġiba supplimentari lill-Kap tal-Oppożizzjoni Adrian Delia. Il-Ministru Falzon assigura li qed issir viġilanza, li ttieħdu passi għal aktar tindif, waqt li naqqas il-ħinijiet tal-viżti u l-għadd ta’ viżitaturi ġew ristretti fuq pariri mediċi. Aktar tard il-Kap tal-Oppożizzjoni talab li jsir l-aġġornament tal-Kamra biex tkun diskussa s-sitwazzjoni tal-Coronavirus minħabba li hija kwistjoni definta, urġenti, u ta’ materja nazzjonali. Id-Deputat Prim Ministru Chris Fearne stieden lil Dr Delia biex jiltaqa’ miegħu iktar tard llum jew għada filgħodu biex jispjegalu s-sitwazzjoni. Hu qal li kuljum jiltaqa’ mal-kelliem tal-oppożizzjoni għas-saħħa it-tabib Stephen Spiteri biex jgħarrfu bl-aħħar żviluppi. Hu qal li din hi kwistjoni nazzjonali u mhux waħda partiġġjana waqt li talab lill-Kap tal-Oppożizzjoni biex iżomm mal-fatti. Il-Kap tal-Oppożizzjoni laqa’ l-istedina ta’ Dr Fearne. Qal li l-fatt li isiru taħdidiet mal-kelliem tal-Oppożizzjoni ma jfissirx li din għandha l-briefings kollha li saru. Qal li t-tabib Spiteri jitkellem miegħu kuljum iżda ma jattendix briefings tal-Gvern."
2020-12-20,Ix-xufiera tal-linja mhumiex se jagħtu bqija – trid tħallas bil-flus eżatt,https://www.tvm.com.mt/mt/news/ix-xufiera-tal-linja-mhumiex-se-jaghtu-bqija-trid-thallas-bil-flus-ezatt/,"Fi stqarrija l-Malta Public Transport qalet li b’effett immedjat, ix-xufiera tal-linja mhumiex se jkunu jistgħu jagħtu bqija, biex itaffu l-imxija tal-Coronavirus. B’hekk ħeġġet lil kulħadd biex iħallas bil-flus eżatt, jew iħallas permezz tal-linja card tiegħu."
2020-12-20,“Xorta qed nagħmlu l-parti tagħna minkejja li m’aħniex parti mill-Kumitat dwar il-COVID-19” – Dr Delia,https://www.tvm.com.mt/mt/news/xorta-qed-naghmlu-l-parti-taghna-minkejja-li-mahniex-parti-mill-kumitat-dwar-il-covid-19-dr-delia/,"Il-Kap tal-Oppożizzjoni Adrian Delia irringrazzja lill-ħaddiema kollha tas-settur tas-saħħa li qal qed jaħdmu qatigħ f’dawn iċ-ċirkostanzi straordinarji. Sostna li għalkemm il-Gvern ma riedx li l-Oppożizzjoni tkun f’kumitat dwar l-Coronavirus, l-Oppożizzjoni xorta qed tagħmel il-parti tagħha. Dr Delia appella lill-Gvern jieqaf jitkellem fuq partiġġjaniżmu għaliex spjega li l-Oppożizzjoni mill-ewwel iddikjarat il-kollaborazzjoni tagħha. Dr Delia qal li sa fl-aħħar il-Gvern sema’ mill-ġenituri, l-għalliema u l-Oppożizzjoni u għalaq l-iskejjel. Il-Kap Nazzjonalista qal li huwa tajjeb li l-Gvern se jgħin lill-anzjani jirċievu l-mediċini tal-POYC iżda qal li l-Gvern għandu jkollu servizz biex dawn ikollhom ukoll l-ikel. Dr Delia qal li l-ħaddiema tal-Gvern għandhom sistema teknoloġika biex jaħdmu mid-dar u sostna li din għandha tintuża f’dawn il-każijiet. Dwar il-leave tal-kwarantina, qal li l-Gvern għandu jerfa’ l-piż fuqu. Mistoqsi jekk jaħsibx li dan għandu japplika għall-ġenituri li se jieħdu l-leave biex jieħdu ħsieb it-tfal minħabba li għalqu l-iskejjel, qal li jekk l-Oppożizzjoni tkun fuq il-mejda mal-Gvern tkun tista’ tagħti l-pożizzjoni tagħha b’mod aħjar. Dr Delia appella biex fil-Parlament jiġi sospiż ix-xogħol tal-Kamra u jiġi diskuss dak li hemm bżonn għall-pajjiż. Intant, iktar tard fi stqarrija, il-Partit Nazzjonalista qal li l-Gvern għandu jikkumpensa lil dawk milquta mill-coronavirus. Sostna li hekk kif il-pajjiż qed jerfa’ l-piż li qed iġibu magħhom l-effetti tal-coronavirus, il-Partit Nazzjonalista jħeġġeġ lill-Gvern biex tinħoloq sistema fejn min se jinstab bla impjieg jew bi ġranet jew sigħat imnaqqsa, għandu jidħol għal dan in-nuqqas b’effett immedjat. Il-Partit Nazzjonalista qal li għandu jsir bħama sar fil-passat, fejn Gvern Nazzjonalista kif ħallas ġurnata xogħol meta l-ħaddiema kellhom ġimgħa xogħol ta’ erbat ijiem biss."
2020-12-20,Jitwaqqfu l-funzjonijiet reliġjużi kollha – ir-rit tat-tberik tal-funerali se jsir fiċ-ċimiterju,https://www.tvm.com.mt/mt/news/jitwaqqfu-l-funzjonijiet-religjuzi-kollha-ir-rit-tat-tberik-tal-funerali-se-jsir-fic-cimiterju/,"L-isqfijiet ta’ Malta taw id-dispensa mill-obbligu tal-quddies ta’ nhar ta’ Ħadd, li flimkien mal-quddies ta’ kuljum u l-funzjonijiet reliġjużi kollha twaqqfu wara konsultazzjoni mal-awtoritajiet tas-saħħa. Id-direttivi li waqqfet ukoll il-katekeżi tat-tfal, daħlu b’effett immedjat. Fi stqarrijiet tal-Arċidjoċesi intqal li dan kien meħtieġ għall-ġid komuni u biex jitħarsu b’mod speċjali dawk l-aktar vulnerabbli. F’każ ta’ funeral, is-saċerdot se jmexxi r-rit tat-tberik tal-fdalijiet fiċ-ċimiterju, peresli dan huwa post fil-miftuħ, fil-preżenza tal-qraba l-iktar viċini filwaqt li fil-privat is-saċerdot joffri quddiesa b’suffraġju għal ruħ il-mejjet. Il-knejjes se jkunu miftuħa fil-ħinijiet tas-soltu għa mumenti ta’ talb privat. L-insara ġew mistiedna biex jingħaqdu fit-talb billi minn għada jsegwu x-xandiriet tal-quddies mill-Kappella tal-Kurja fil-Floriana u li se jkunu mxandra fuq TVM2. L-isqfijiet ħeġġew ukoll għat-talb speċjalment biex il-familji jingħaqdu fit-talba tar-Rużarju. Fi żvilupp ieħor tħabbar li tħassru wkoll il-festi interni tal-Festa ta’ San Ġużepp. L-imxija tal-Coronavirus ħarbtet il-ħajja ta’ kuljum b’għadd ta’ organizzazzjonijiet iħabbru li ħassru l-attivitajiet pubbliċi li kellhom ippjanati. Anke l-President George Vella issospenda l-appuntamenti skedati. Fi stqarrija, l-President Vella appella biex filwaqt li ma jinħoloqx paniku, il-pubbliku jieħu l-miżuri meħtieġa biex jevita u jbiegħed kemm jista’ jkun kull okkażjoni li biha jista’ jixxerred il-virus."
2020-12-20,Skemi qarrieqa li qed japprofittaw mis-sitwazzjoni tal-COVID-19,https://www.tvm.com.mt/mt/news/skemi-qarrieqa-li-qed-japprofittaw-mis-sitwazzjoni-tal-covid-19/,"L-MFSA tixtieq tiġbed l-attenzjoni tal-entitajiet liċenzjati minnha u l-pubbliku għal possibbiltà ta’ skemi qarrieqa jew scams finanzjarji li qed jippruvaw japprofittaw mis-sitwazzjoni preżenti relatata mal-COVID-19 biex jattakkaw entitajiet u individwi bl-għan li jisirqu fondi u/jew jiksbu informazzjoni personali sensittiva. Dawn l-iskemi frodulenti jew scams finanzjarji jistgħu jinkludu pariri relatati ma’ investimenti għall-iżvilupp ta’ kuri, talbiet għal fondi, polzi mediċi jew tas-saħħa b’rabta mal-COVID-19, offerti għall-bejgħ ta’ provvisti, użu ta’ siti foloz/phishing u/jew emails b’kontenut malizzjuż. L-MFSA tfakkar lill-konsumaturi ta’ servizzi finanzjarji biex ma jidħlu f’ebda transazzjoni ta’ servizzi finanzjarji sakemm ma jkunux ċerti li l-entità li magħha qed issir it-transazzjoni hija awtorizzata li tipprovdi dawk is-servizzi mill-MFSA jew minn xi regolatur ieħor tas-servizzi finanzjarji ta’ reputazzjoni tajba. Lista ta’ entitajiet liċenzjati mill-MFSA hija disponibbli fuq is-sit uffiċjali tal-Awtorità fuq https://www.mfsa.mt/financial-services-register/"
2020-12-20,Il-MEA tipproponi shutdown bejn id-19 u l-24 ta’ Marzu,https://www.tvm.com.mt/mt/news/il-mea-tipproponi-shutdown-bejn-id-19-u-l-24-ta-marzu/,L-Assoċjazzjoni Maltija ta’ Min Iħaddem qed tipproponi li jsir shutdown tal-postijiet tax-xogħol bejn id-19 u l-24 ta’ Marzu u anke jingħalqu l-iskejjel. F’dan l-isfond l-MEA qed issejjaħ laqgħa urġenti tal-MCESD biex tkun diskussa din il-proposta. Qalet li qed tipproponi dan il-perjodu għax id-19 ta’ Marzu hija festa pubblika u l-għada diversi skejjel ukoll mhux se jiftħu.  Spjegat li dan ifisser shutdown ta’ sitt ijiem u li minnhom se jkunu qed jittieħdu biss tlett ijiem mil-leave tal-ħaddiema. Qalet li din tista’ tnaqqas it-tixrid tal-coronavirus. Dwar il-lukandi hija qalet li jibqgħu miftuħa iżda b’inqas ħaddiema.
2020-12-20,Magħluqa l-iskejjel kollha għal ġimgħa,https://www.tvm.com.mt/mt/news/maghluqa-l-iskejjel-kollha-ghall-gimgha/,"Il-Prim Ministru Robert Abela ħabbar li b’effett immedjat l-istituzzjonijiet edukattivi kollha inkluż iċ-child care centers minn għada se jinżammu magħluqa sal-ġimgħa 20 ta’ Marzu u indika li skont l-iżviluppi, id-data tista’ tiġi estiża. F’konferenza tal-aħbarijiet f’Kastilja, il-Prim Ministru ħabbar ukoll li se jiġu pprojbiti attivitajiet tal-massa, filwaqt li bi qbil mal-assoċjazzjonijiet tal-futbol, il-logħob tal-futbol kemm f’Malta u dak f’Għawdex se jsir fil-magħluq mingħajr partitarji. Il-Prim Ministru appella għall-kooperazzjoni mill-unions, miċ-ċittadini, minn dawk li jħaddmu, ghax qal li aktar ma nkunu magħquda bħala nazzjon, aktar noħorġu min din is-sitwazzjoni malajr. B’effett immedjat mil-lanqas sal-ġimgħa 20 ta’ Marzu, l-istituzzjonijiet edukattivi, mill-iskejjel primarji sal-Università se jinżammu magħluqa bħala mezz ta’ prevenzjoni kontra l-firxa tal-virus Covid 19. Ser jingħalqu wkoll ic-child care centres, bil-Prim Ministru Robert Abela qal li filwaqt li jifhem li dawn id-deċiżjonijiet se jkunu diffiċli għal ħafna nies, il-Gvern se jiddiskuti kif jista’ jwieżen lil dawk milquta fosthom il-ġenituri li ma jkunux jistgħu imorru għax-xogħol minħabba l-egħluq tac-child care centres. Il-Prim Ministru qal li mhux se jittollera li d-direzzjonijiet li qed joħorġu ma jiġux obduti u qed jitlob għall-kooperazzjoni ta’ kulħadd, għall-ġid tas-saħħa ta’ kulħadd. “Żgur li bħala Gvern mhux se nkunu insensittivi għat-tbatijiet, fejn hemm f’dan il-mument fl-immedjat min irid joqgħod mat-tfal biex imur jaħdem irid juża l-leave però mhux se ngħidu li jerfgħu kollu min jaħdem se npoġġu bilqegħda sakemm insibu soluzzjonijiet ġusti għal kulħadd” Il-Prim Ministru qal li mhux ser isiru attivitajiet tal-massa u ħabbar li l-Partit Laburista ser iwaqqaf l-attivitajiet tiegħu biex ikun ta’ eżempju. Dr Abela appella għall-kalma hekk kif il-pajjiż qiegħed jieħu azzjonijiet preventivi b’saħħithom kontra dan il-virus. Id-Deputat Prim Minsitru u Ministru għas-Saħħa Chris Fearne tenna l-appell biex l-anzjani jibqgħu d-dar u li kemm jista’ jkun ma kollhomx kuntatt ma’ nies. Appella wkoll li jekk jista’ jkun neputijiet ma jżurux lin-nanniet għaliex il-firxa tal-virus mit-tfal tista’ tkun qawwija. Dr Fearne ħabbar li l-iskema tal-ispiżjar għall-għażla tiegħek se tqassam xahrejn mediċini lil 140,000 anzjan biex dawn ma jkollhomx bżonn joħorġu mid-dar għall-mediċini. Ħabbar li se jingħalqu d-day care centres tal-anzjani u li s-servizz ta’ għajnuna 111 se jżid b’ħames darbiet iktar. Dr Fearne qal jistgħu jċemplu fuq in-numru 21 411 411 biex l-ikel u l-mediċini jitwasslu fid-dar. Il-Ministru għall-Edukazzjoni Owen Bonnici qal li Malta hija waħda mit-tmien pajjiżi fl-Unjoni Ewropea li qed tagħlaq l-iskejjel u ħabbar li bi ftehim mal-Matsec, l-eżamijiet orali fil-livell ordinarju mhux se jsiru. Qal iżda li jekk is-sitwazzjoni tirrikjedi iktar miżuri, il-bord tal-Matsec jista jirrevedi s-sitwazzjonijiet għall-eżamijiet kollha. Mistoqsi jekk hemmx pjan ta’ tagħlim fuq l-internet għall-istudenti, Dr Bonnici qal li l-Università ħejjiet pjan simili għall-istudenti tagħha u wieħed irid jara x’se jkun il-pass li jmiss għall-bqija tal-istudenti skont kif se tiżviluppa s-sitwazzjoni.  "
2020-12-20,Il-Kurja b’talb fuq l-internet biex tevita nies joħorġu minn djarhom,https://www.tvm.com.mt/mt/news/il-kurja-btalb-fuq-l-internet-biex-tevita-nies-johorgu-minn-djarhom/,"Il-Kurja tal-Arċisqof ser tibda xandiriet regolari biex l-Insara kollha jkunu jistgħu jingħaqdu fit-talb u jevitaw li joħorġu minn djarhom skont il-pariri mogħtija mill-awtoritajiet tas-saħħa. Dawn ix-xandiriet ser isiru mill-Kappella tal-Madonna ta’ Manresa fil-Kurja tal-Arċisqof, il-Furjana, u ser jixxandru fuq TVM2, il-website uffiċjali tal-Arċidjoċesi ta’ Malta Knisja.mt u n-newsportal Newsbook.com.mt. Għada, il-Ġimgħa 13 ta’ Marzu f’nofsinhar, l-Arċisqof Charles J. Sicluna ser imexxi t-talba tar-Rużarju quddiem Ġesù Sagramentat. Mit-Tnejn sal-Ġimgħa, minn nhar it-Tnejn 16 ta’ Marzu, ser tixxandar Quddiesa fid-9:30 a.m. u Rużarju quddiem Ġesù Ewkaristija fil-5:30 p.m. It-talb ser ikun offrut b’mod speċjali għal dawk kollha milquta mill-Coronavirus u għal dawk li qegħdin joffru s-servizzi tagħhom u jieħdu deċiżjonijiet fil-qasam tas-saħħa. Il-Knisja tħeġġeġ ukoll biex il-familji jitolbu t-talba tar-Rużarju."
2020-12-20,“Kellna pazjenta li gidbet dwar is-safar tagħha”,https://www.tvm.com.mt/mt/news/kellna-pazjenta-li-gidbet-dwar-is-safar-taghha/,Minkejja l-prekawzjonijiet li qed jittieħdu mid-Dipartimenti tas-Saħħa xorta waħda ssib nies li ma jikkoperawx. Waqt il-programm Dissett il-Kap Eżekuttiv tal-Kura Primarja Roseanne Camilleri  qalet li kellhom każ ta’ persuna li meta daħlet fid-Dipartiment tas-Saħħa wieġbet li ma sifritx iżda meta daħlet quddiem it-tabiba qaltilha li għadha ġejja minn Bergamo. Hija sostniet li dan l-atteġġjament huwa diżuman għax qed tpoġġi ħajjet ħaddieħor fil-periklu. Fost l-oħrajn fl-intervista hija spjegat ukoll il-proċedura li qed tintuża fid-Dipartimenti tas-Saħħa. Tista’ tara l-intervista sħiħa hawn:  
2020-12-20,DALWAQT: Segwi live il-konferenza stampa tal-Prim Ministru dwar il-COVID19,https://www.tvm.com.mt/mt/news/dalwaqt-segwi-live-il-konferenza-stampa-tal-prim-ministru-dwar-il-covid19/,"Fil-ħin li ġej il-Prim Ministru Robert Abela se jkun qed jagħti konferenza stampa f’Kastilja, dwar l-aħħar aġġornament tal-COVID-19. Il-konferenza mistennija tibda fis-12:45. Tista ssegwi din il-konferenza fuq tvm.com.mt jew fuq Facebook Live ta’ Television Malta."
2020-12-20,Il-Kulleġġ St Edwards jagħlaq il-bibien minħabba l-COVID-19,https://www.tvm.com.mt/mt/news/il-kullegg-st-edwards-jaghlaq-il-bibien-minhabba-l-covid-19/,"L-iskola St Edwards College hija l-ewwel skola li għalqet il-bibien tagħha kawża tal-COVID-19. Il-kulleġġ indipendenti qal li minn għada l-Ġimgħa 13 ta’ Marzu, sat-Tnejn 23 ta’ Marzu, mhuwiex se jkun qed jiftaħ. Intqal kif l-istudenti se jkollhom ipattu l-ġranet ta’ skola li tilfu meta s-sitwazzjoni tiġi lura għan-normal, aktarx fil-waqfa tal-Għid jew fil-bidu tal-vakanzi tas-Sajf."
2020-12-20,Żewġ każijiet ġodda tal-Coronavirus f’Malta,https://www.tvm.com.mt/mt/news/zewg-kazijiet-godda-tal-coronavirus-fmalta/,"Telgħu għal disgħa l-każijiet tal-coronavirus f’Malta. Is-Supretendent tas-Saħħa Pubblika, il-Professur Charmaine Gauci, spjegat li l-aħħar żewġ każijiet huma ta’ żewġ barranin fl-aħħar ġranet kienu msiefrin u għalhekk enfasizzat li s’issa l-każijiet tal-coronavirus f’Malta huma kollha impurtati. L-aħħar każijiet tal-coronavirus rappurtati mill-awtoritajiet tas-saħħa l-Ħamis filgħodu huma ta’ żewġ barranin li jgħixu Malta u li fl-aħħar ġranet kienu msiefrin. Is-Supretendent tas-Saħħa Pubblika, il-Professur Charmaine Gauci qalet li każ minnhom hu ta’ raġel ta’ 29 sena. Hu mar il-Belġju fil-5 ta’ Marzu, u wasal lura Malta fit-8 ta’ Marzu. Spjegat li beda jħoss is-sintomi l-għada li wasal Malta. Is-sintomi kienu deni ħafif u għejja. Il-Professur Gauci kompliet tgħid li dan ir-raġel jaħdem ma’ kumpanija privata u waqt li kien diġà bis-sintomi mar għax-xogħol ġurnata. Hija spjegat li l-awtoritajiet f’każ bħal dan jagħmlu verifika anke ta’ passiġġieri li kienu viċin tiegħu fuq l-ajruplan. “Skont il-protocol li aħna naħdmu bih li hu ibbażat fuq l-evidenza, aħna nieħdu dawk ir-rows li kienu mal-persuna, 2 rows behind, ir-row li kien fiha l-persuna, u t-2 rows infront. Bħalma enfasizzajt, waqt il-flight ma kellux sintomi, jiġifieri r-riskju għan-nies li kienu fuq il-flight huwa baxx ħafna però aħna xorta se nikkomunikaw ma’ dawn in-nies.” Il-każ l-ieħor li żviluppa l-Ħamis kien ta’ mara ta’ 26 sena li fl-4 ta’ Marzu telqet minn Malta, marret Berlin u minn Berlin marret Amsterdam b’tal-linja. Meta kienet għadha Amsterdam bdiet bis-sintomi tal-coronavirus u erbat ijiem wara, fl-10 ta’ Marzu ġiet lura Malta. Dal-każ spjegat il-Professur Gauci joħloq xennarju ieħor għaliex din kienet tgħix f’appartament ma’ persuni oħra anke għaliex marret sagħtejn xogħol f’kumpanija privata. “Hemm tim assessment li qed jara f’das-sagħtejn ma’ min kienet u kemm seta’ jkollha exposure. Tgħix f’shared apartment, ikollhom bedroom tagħhom u shared kitchen. F’dan l-appartment kien hemm 3 persuni oħra ta nazzjonalità barranija. Qegħdin niġbru informazzjoni ta’ min huma ħalli nkunu nistgħu nagħmlu assessment ta’ kemm kien hemm exposure għal din il-persuna.” Il-Professur Gauci qalet li l-istess prekawzjonijiet ittieħdu mal-passiġġieri li kienu viċin tagħha fuq l-ajruplan. Il-Professur Gauci tat ukoll informazzjoni fuq il-mara Maltija li tard l-Erbgħa filgħaxija irriżulta li għandha l-coronavirus. Spjegat li hija ta’ 53 sena, qariba tat-tabib u kienet fuq l-istess btala miegħu, bejn l-1 u t-8 ta’ Marzu d-Dolomiti. Qalet li hi bdiet tħoss is-sintomi fil-11 ta’ Marzu u ġew testjati żewġ persuni li jgħixu magħha li rriżultaw fin-negattiv. Il-Professur Gauci qalet li dan ifisser li d-9 każijiet kollha ġew impurtati u għalhekk s’issa m’hemmx każ li ġie trasmess minn persuna għall-oħra f’Malta. Spjegat li saru 416-il swab li persuni li kienu imsefrinu minn dawn kienu 9 li ħarġu pożittivi. Qalet li saru 473 swab oħra lil nies oħra li kollha irriżultaw negattivi. Ara wkoll: AĠĠORNAT: Jitwaqqaf l-ivjaġġar minn 5 pajjiżi, €1,000 multa għal min ma josservax il-kwarantina "
2020-12-20,Jitħassru l-festi interni ta’ San Ġużepp,https://www.tvm.com.mt/mt/news/jithassru-l-festi-interni-ta-san-guzepp/,"Il-COVID-19 ħalla impatt fuq diversi attivitajiet. Wara li tħabbar li tħassru l-festi esterni tal-festa ta’ San Ġużepp, ir-Rabat, l-Arċikonfraternità ta’ San Ġużepp tat-Rabat flimkien mal-Patrijiet Franġiskani u l-għaqdiet tal-festi ħassru l-festi interni. Magħhom tħassru wkoll l-attivitajiet li kellhom isiru fil-Każin tal-Banda L’Isle Adam sal-Ħamis 19 ta’ Marzu. Il-programm tal-logħob tan-nar tal-ajru ġie kkanċellat ukoll. Il-Ħamis, 19 ta’ Marzu se jinħaraq il-logħob tan-nar tal-ajru fit-8am, fl-12pm u fis-7pm. L-aħħar ċelebrazzjonijiet marbuta mal-festa ta’ San Ġużepp, 2020 se tkun għada li tibda bl-adorazzjoni fil-5.30pm u 6pm ċelebrazzjoni tal-Quddies. Intant anke l-Ministeru għal Għawdex ippospona l-attività Dwejra Looking Beyond li kellha ssir il-Ħadd li ġej."
2020-12-20,ARA: Fotografu Malti fl-Italja jgħid li l-ħajja ma waqfitx,https://www.tvm.com.mt/mt/news/ara-fotografu-malti-fl-italja-jghid-li-l-hajja-ma-waqfitx/,"Il-fotografu Malti Daniel Cilia, li bħalissa jinsab l-Italja minħabba li jgħix hemm f’daru, qal li s-sitwazzjoni fejn jgħix hu mhijiex waħda gravi. Intervistat bi skype fuq il-programm Dissett fuq Television Malta, is-Sur Cilia qal li minkejja ħafna ippanikjaw meta semgħu li l-Italja se tissakkar, u ġrew lejn l-istazzjonijiet tal-ferrovija biex jaħarbu mir-reġjun tal-Lombardia, qal li ma ħassx li kellu jagħmel dan, minħabba li jinsab komdu f’daru, jieħu l-prekawzjonijiet neċessarji. Qal li kien ikun iktar ta’ periklu li kieku jiġi f’pajjiżna flimkien ma’ persuni oħra li jaf ikunu infettati. Hu ddeskriva l-atmosfera fit-Toscana bħala waħda kalma, fejn qal kulħadd qed josserva r-regolament li jżomm metru ‘l bogħod minn xulxin, u fit-toroq ħafna Pulizija iżda nies mill-inqas. Is-Sur Cilia qal li l-kwarantina f’pajjiżu qed isservi biex jaħdem iktar mid-dar u jipprova affarjiet li qabel ma kellux ċans għalihom."
2020-12-20,“Il-kwarantina hija opportunità biex wieħed jirrifletti”,https://www.tvm.com.mt/mt/news/il-kwarantina-hija-opportunita-biex-wiehed-jirrifletti/,"L-Amministratur Appostoliku tad-Djoċesi t’Għawdex, l-Isqof Mario Grech qal li l-kwarantina hija opportunità għax ikollok ħin waħdek u tirrifletti ftit. Qal li l-aktar ħaġa li għandu bżonn il-bniedem hija li jieqaf jirrifletti daqsxejn. Qal li jifhem li l-kwarantina fiha d-diffikultajiet tagħha għax trid tgħix waħdek imma hija valida ħafna. Irrakkomanda liċ-ċittadini biex min ġej mill-pajjiżi li ndikaw l-awtoritajiet tas-saħħa jkun responsabbli u jagħmel il-kwarantina. Ara l-intervista mal-Isqof Grech hawn: Tista’ tara l-programm DISSETT li ttratta l-COVID-19 minn hawn. Ara wkoll: AĠĠORNAT: Jitwaqqaf l-ivjaġġar minn 5 pajjiżi, €1,000 multa għal min ma josservax il-kwarantina "
2020-12-20,Tom Hanks pożittiv għall-Coronavirus,https://www.tvm.com.mt/mt/news/tom-hanks-pozittiv-ghall-coronavirus/,"L-istill ta’ Hollywood Tom Hanks, u l-mara tiegħu, irriżultaw pożittivi għall-Coronavirus. Huma kienu l-Awstralja, fejn Hanks kien jinsab fuq xogħol minħabba li bħalissa qed jaħdem film dwar Elvis Presley. Hanks ħadem għadd kbir ta’ films ta’ suċċess mondjali, bħal Sully, Forrest Gump, Catch Me If You Can, Saving Private Ryan, u Captain Phillips, li nħadem f’pajjiżna."
2020-12-20,L-Istati Unit twaqqaf vjaġġar mill-Ewropa,https://www.tvm.com.mt/mt/news/l-istati-unit-twaqqaf-vjaggar-mill-ewropa/,"Fid-dawl tal-aħħar żviluppi internazzjonali dwar il-coronavirus, l-Istati Uniti ssospendiet l-ivjaġġar mill-Ewropa għall-Istati Uniti. F’indirizz televiżiv, il-President Amerikan Donald Trump ħabbar li l-ivjaġġar minn 26 pajjiż ewropew se jiġi sospiż għall-tletin ġurnata. Qal li dawn ir-restrizzjonijiet iebsin u neċċesarji mhux se japplikaw għar-Renju Unit fejn in-numru ta’ każijiet ikkonfermati issa telgħa għall 460. Fl-Istati Uniti, s’issa ġew ikkonfermati 1,135 każ tal-virus b’38 persuna jitilfu ħajjithom."
2020-11-20,Mara Maltija hija s-seba’ każ ta’ Covid-19 f’Malta,https://www.tvm.com.mt/mt/news/ikkonfermat-is-seba-kaz-ta-covid-19-fmalta-il-persuna-hi-mara-maltija/,"Mara Maltija hija s-seba’ każ ta’ Coronavirus f’Malta li kien ikkonfermat illejla. Il-mara hija membru tal-familja tat-tabib Malti li dalgħodu rriżulta pożittiv għall-Coronavirus. Fi stqarrija l-Gvern qal li din il-mara u r-raġel infettat kienu flimkien waqt btala fid-Dolomiti, fin-naħa ta’ fuq tal-Italja. Intqal li għalhekk, dan il-każ ta’ Coronavirus huwa wkoll impurtat mill-Italja. Il-mara se tinżamm fl-IDU fl-Isptar Mater Dei. L-awtoritajiet tas-saħħa huma infurmati li l-mara ma marritx għax-xogħol minn meta ġiet lura Malta. Il-kundizzjoni tagħha hija waħda tajba. Il-Gvern tenna l-appell għall-kalma u responsabbilità, u qal li qed jieħu dawk il-miżuri kollha neċessarji biex jissalvagwardja is-saħħa tal-poplu Malti"
2020-11-20,"Il-Gvern ma jħossx ħtieġa li jagħlaq l-iskejjel, unions jgħidu li żdied l-assenteiżmu",https://www.tvm.com.mt/mt/news/il-gvern-ma-jhossx-htiega-li-jaghlaq-l-iskejjel-unions-jghidu-li-zdied-l-assenteizmu/,"Il-Ministru għall-Edukazzjoni, Owen Bonnici, qal li s’ssa m’hemmx ħtieġa li jingħalqu l-iskejjel. Fi tweġiba lill-Kap tal-Oppożizzjoni fil-Parlament, il-Ministru Bonnici qal li l-Gvern se jibqa’ jaġixxi wara li jisma’ l-pariri tal-esperti. F’dan l-isfond, il-Union tal-Għalliema talbet laqgħa urġenti mal-Prim Ministru biex jinghalqu l-iskejjel għal perjodu ta’ żmien minħabba l-Coronavirus. Fi stqarrija, l-MUT qalet li qed jiżviluppaw dawk li sejħet sitwazzjonijiet ta’ paniku fl-iskejjel. Skont l-MUT, ċerti skejjel irrapportaw li kellhom aktar minn nofs l-istudenti li m’attendewx l-iskola. MiIl-banda l-oħra, il-Ministru Bonnici qal li l-assenteiżmu baqa’ fl-istess ilma tas-sena l-oħra. Il-Ministru għall-Edukazzjoni, Owen Bonnici, qal li miċ-ċifri tal-bidu tal-ġimgħa jirriżulta li l-ġenituri qed jimxu mal-pariri tal-awtoritajiet u qed jibagħtu t-tfal l-iskola. F’kummenti lil Television Malta, il-Ministru Bonnici qal li l-assenteiżmu baqa’ fl-istess ilma meta mqabbel mas-sena l-oħra. “Jidher li l-ammont ta’ assenteiżmu ma kienx wieħed kbir ħafna imma kien wieħed marġinali mqabbel mas-sena l-oħra jiġifieri l-figuri juru li l-ġenituri qed jibagħtu t-tfal l-iskola,” qal il-Ministru. Mill-banda l-oħra, il-Union tal-Għalliema, l-MUT, fi stqarrija qalet li għandha tibda diskussjoni immedjata biex l-iskejjel jingħalqu għal perjodu ta’ żmien li jiġi stabbilit. Tal-istess fehma l-Union tal-Għalliema professjonali li żiedet tgħid li jekk jagħlqu l-iskejjel m’għandhiex titwal is-sena skolastika. L-MUT talbet laqgħa urġenti mal-Prim Ministru. Skont l-MUT qed jiżvilippaw sitwazzjonijiet ta’ paniku fl-iskejjel u rrimarkat li ċerti skejjel irrapportaw li kellhom aktar minn nofs l-istudenti li m’attendewx. Fil-Ministru Bonnici qal li s’issa m’hemm l-ebda ħtieġa li jingħalqu l-iskejjel. Il-Ministru Bonnici qal li l-Gvern se jibqa’ jaġixxi skont il-pariri tal-esperti tas-saħħa. “S’issa ma kellniex każi li Malti xerred il-virus ma’ Malti ieħor jew resident ma’ resident ieħor.” Intant, l-MUT ordnat biex fost oħrajn l-edukaturi ma jattendux l-ebda attività li tinkludi aktar minn tletin persuna fi spazju fuq ġewwa. L-MUT qalet li l-edukaturi m’għandhomx jattendu parent’s days u attivitajiet tax-xorta."
2020-11-20,Il-Coronavirus iddikjarata pandemija,https://www.tvm.com.mt/mt/news/il-coronavirus-iddikjarata-pandemija/,"Il-World Health Organisation (WHO) għadha kif iddikjarat il-Coronavirus bħala pandemija dan hekk kif il-marda nfirxet madwar id-Dinja kollha. B’kollox s’issa tilfu ħajjithom 4,389 persuna b’122,289 persuna ġew infettati mill-virus. Il-Covid-19 feġġ għall-ewwel darba f’Diċembru fil-belt Ċiniża Wuhan u f’temp ta’ ftit xhur daret id-Dinja. Is-sintomi tal-virus jinkludu deni, uġigħ fil-griżmejn u qtugħ ta’ nifs. S’issa mhemmx vaċċin għall-marda bir-riċerkaturi, tobba u infermiera jaħdmu qatigħ biex ifejqu l-pazjenti. F’Malta s’issa hawn 6 persuni infettati bil-Coronavirus."
2020-11-20,AĠĠORNAT: L-anzjani m’għandhomx joħorġu jekk mhux għall-bżonn – il-PM,https://www.tvm.com.mt/mt/news/l-anzjani-mghandhomx-johorgu-jekk-mhux-ghall-bzonn-il-pm/,"L-anzjani m’għandhomx joħorġu jekk mhux għall-bżonn. Dan qalu l-Prim Ministru waqt l-aħħar konferenza stampa dwar is-sitwazzjoni tal-Coronavirus f’pajjiżna. Bħalma qed jitħassru bosta attivitajiet tal-massa, attivitajiet fi gruppi għall-anzjani wkoll għandhom jiġu evitati hekk kif l-anzjani huma fost l-aktar vulnerabbli. Iktar tard, dan l-appell kien imtenni mill-Ministeru għall-Familja, Drittijiet tat-Tfal u Solidarjetà Soċjali flimkien mas-Segretarjat Parlamentari għall-Anzjanità Attiva u l-Persuni b’Diżabilità, li fi stqarrija qalu li l-anzjani m’għandhomx joħorġu mid-djar tagħhom jekk mhux verament għall-bżonn. Qal li dan qed isir biss bħala mezz ta’ prevenzjoni, filwaqt li reġa’ appella għall-kalma u għar-responsabbiltà għaliex m’hemm ebda lok ta’ paniku."
2020-11-20,Safar li mhux meħtieġ m’għandux isir – il-PM,https://www.tvm.com.mt/mt/news/safar-li-mhux-mehtieg-mghandux-isir-il-pm/,"Il-Prim Ministru qal li safar li mhux meħtieġ m’għandux isir. Dan il-Prim Ministru ħabbru f’konferenza stampa ftit tal-ħin ilu dwar is-sitwazzjoni preżenti f’pajjiżna fid-dawl tal-imxija tal-Coronavirus. Huwa ħabbar ukoll li se jitwaqqaf l-ivjaġġar bl-ajru u l-baħar minn pajjiżi ta’ riskju, li huma l-Italja, l-Iżvizzera, l-Ġermanja, Franza u Spanja. Dan se jsir b’effett immedjat min-nofsillejl, u se jitħalla jsir biss vjaġġar ta’ merkanzija. Is-saħħa tal-poplu tibqa’ l-prijorità ewlenija qal il-Prim Ministru. Segwi fis-servizz:"
2020-11-20,"AĠĠORNAT: Jitwaqqaf l-ivjaġġar minn 5 pajjiżi, €1,000 multa għal min ma josservax il-kwarantina",https://www.tvm.com.mt/mt/news/mhux-se-nittolleraw-lil-min-ma-jaghmilx-kwarantina-multi-ghal-min-johrog/,"Il-Prim Ministru Robert Abela ħabbar li, bħal ma’ sar fil-każ tal-Italja, se jitwaqqaf l-ivjaġġar bl-ajru u l-baħar minn pajjiżi ta’ riskju, li huma l-Iżvizzera, l-Ġermanja, Franza u Spanja. Dan se jsir b’effett immedjat min-nofsillejl, u se jitħalla jsir biss vjaġġar ta’ merkanzija. Iktar minn hekk, mil-lum, min se jidħol Malta minn dawn il-pajjiżi, se jkun taħt kwarantina obbligatorja f’daru. Dan filwaqt li min daħal mill-Italja sa erbatax-il jum ilu wkoll huwa obbligat jagħmel din il-kwarantina. Il-kwarantina tgħodd ukoll għal dawk li jiġu miċ-Ċina, inkluż Hong Kong, Singapore, Ġappun, Korea t’Isfel u l-Iran. Waqt konferenza stampa llum waranofsinhar, il-Prim Ministru qal li min ma josservax il-kwarantina se jkun suġġett għal multa ta’ €1000 kull darba li jinqabad, u se jsiru spot checks regolari li se jkunu infurzati bil-Pulizija. “Mhux se nittolleraw lil min mhux jagħmel kwarantina,” qal il-Prim Ministru. Qal li persuni li jgħixu fl-istess dar mal-persuna taħt kwarantina wkoll iridu joqgħodu taħt kwarantina, waqt li t-turisti jridu joqgħodu fil-kamra tal-lukanda tagħhom. Ħabbar li se jitnieda servizz biex persuni fi kwarantina jkunu jistgħu jċemplu fuq helpline biex jitwasslulhom ix-xirjiet u l-prodotti mediċinali wara biebhom. Il-Prim Ministru appella biex safar li mhux meħtieġ ma jsirx, u appella lill-anzjani biex joħorġu biss għall-bżonn. Sostna li s-sitwazzjoni qegħda taħt kontroll u l-pajjiż imħejji għal kull eventwalità. Il-konferenza kienet indirizzata wkoll mid-Deputat Prim Ministru Chris Fearne. Segwi hawn taħt il-konferenza sħiħa: Ara wkoll: AĠĠORNAT: Il-bdoti u l-cabin crew tal-Air Malta mhux obbligati josservaw il-kwarantina "
2020-11-20,Pustiera f’Ħad-Dingli b’appell lir-residenti biex ma jinfirixx il-Coronavirus,https://www.tvm.com.mt/mt/news/pustiera-fhad-dingli-bappell-lir-residenti-biex-ma-jinfirixx-il-coronavirus/,"Pustiera li taħdem f’Ħad-Dingli ressqet għadd ta’ suġġerimenti lir-residenti bil-għan li ma jinxteridx il-Coronavirus. Fuq il-midja soċjali l-pustiera Cathy Attard appellat biex residenti li jkunu ma jifilħux javżawha minn wara l-bieb jew l-intercom. Appellat biex ibexxqu l-bieb ħalli titfagħlhom il-pakkett ġewwa, u jekk ikun hemm bżonn firma, iżommu pinna ħalli jużaw tagħhom. Sostniet li hemm ħafna nies li qed issib koperazzjoni mingħandhom, u appellat biex kulħadd ikun responsabbli."
2020-11-20,L-Isqof Mario Grech fi kwarantina wara vjaġġ f’Ruma,https://www.tvm.com.mt/mt/news/l-isqof-mario-grech-taht-kwarantina-wara-vjagg-fruma/,"TVM jinsab infurmat li l-Isqof Mario Grech jinsab fi kwarantina wara li wasal minn Ruma lbieraħ. Aktar dettalji llejla fil-programm Dissett fejn l-Isqof Grech se jiġi intervistat fuq Skype. Ara x’qal fl-Omelija fil-Festa ta’ San Girgor, il-Ħadd li għadda dwar il-Coronavirus hawn isfel; https://www.facebook.com/notes/diocese-of-gozo/il-coronavirus-%C4%A7ajt-li-nistg%C4%A7u-naqb%C5%BCuh/1415434268635853/"
2020-11-20,Il-maġġoranza tan-nies fil-Ġermanja x’aktarx se jimirdu bil-Coronavirus,https://www.tvm.com.mt/mt/news/il-maggoranza-tan-nies-fil-germanja-xaktarx-se-jimirdu-bil-coronavirus/,"Il-Kanċillier tal-Ġermanja, Angela Merkel, ħabbret li bejn 60% u 70% tal-popolazzjoni x’aktarx se jispiċċaw jiġu infettati bil-Coronavirus. Waqt l-ewwel konferenza stampa li indirizzat fuq is-suġġett, Merkel qalet li t-tir tal-awtoritajiet Ġermaniżi huwa li jnaqqsu l-ħeffa li biha jinxtered il-virus. Merkel qalet li l-għeluq tal-fruntieri mhix soluzzjoni, iżda stqarret li se jkun hemm miżuri għal persuni li ġejjin minn postijiet ta’ riskju, biex dawn jinżammu fi kwarantina f’darhom. Hija esprimiet ukoll solidarjetà mal-poplu Taljan, li huwa l-agħar li ntlaqat fl-Ewropa, u awgurat li l-miżuri iebsa li ħa l-Gvern Taljan iħallu l-frott u s-sitwazzjoni taqleb għall-aħjar. Sadanittant, is-sitwazzjoni fl-Italja kompliet teskala, fejn hemm iktar minn 10,000 infettati. Iggravat ukoll is-sitwazzjoni b’mod ġenerali madwar l-Ewropa u l-Istati Uniti, b’dan tal-aħħar issa għandu iktar minn 1,000 persuna infettata."
2020-11-20,F’Varese: Imut il-president tat-tobba kawża tal-Coronavirus,https://www.tvm.com.mt/mt/news/fvarese-imut-il-president-tat-tobba-kawza-tal-coronavirus/,"Tħabbret il-mewt ta’ Roberto Stella, il-President tal-għaqda tat-tobba f’Varese li miet kawża tal-Coronavirus. Stella kellu 67 sena u ddaħħal l-isptar wara li żviluppa xi problemi fin-nifs wara li ġie infettat bil-coronavirus. Il-Ministru għas-Saħħa, Roberto Speranza esprima d-diqa tiegħu għat-telfa tat-Tabib Stella li kien punt ta’ riferiment tas-saħħa u s-sanità tal-pajjiż.  "
2020-11-20,ARA: X’għandek tagħmel taħt kwarantina?,https://www.tvm.com.mt/mt/news/ara-xghandek-taghmel-fuq-kwarantina/,"Is-Superintendent għas-Saħħa, Charmaine Gauci tkellmet dwar l-importanza tal-kwarantina u l-koperazzjoni tal-pubbliku biex titwaqqaf l-imxija tal-Coronavirus f’Malta. Dan, it-Tabiba Gauci qalitu waqt konferenza stampa ftit tal-ħin ilu fejn fakkret lill-pubbliku li għandu jevita li jsiefer lejn l-Italja, Hong Kong, iċ-Ċina, Singapore, il-Korea t’Isfel u l-Ġappun. Appellat ukoll lill-pubbliku biex iżur is-sit uffiċjali u jċemplu fuq in-numru ta’ emerġenza 111 fejn hemm bżonn. Barra minn hekk, Dr Gauci qalet li l-faċilità tat-ttestjar twessa’ u f’dan l-istadju mhemm l-ebda trasmissjoni fil-komunità l-għaliex is-6 każi ta’ Coronavirus li għandna kollha ġew minn barra l-pajjiż u ġew ikkontrollati minnufih."
2020-11-20,AĠĠORNAT: Ir-raġel Malti bil-Coronavirus ma daħalx għax-xogħol f’Mater Dei,https://www.tvm.com.mt/mt/news/dalwaqt-l-awtoritajiet-tas-sahha-bkonferenza-stampa/,"Id-Direttur tas-Saħħa Pubblika, il-Professur Charmaine Gauci, tat l-aħħar aġġornamenti b’rabta mal-ewwel persuna Maltija li nstabet pożittiva għall-Coronavirus. Qalet li r-raġel infettat huwa tabib f’Mater Dei li għandu 55 sena, li siefer fl-1 ta’ Marzu lejn in-naħa ta’ fuq tal-Italja. Meta ġie lura mis-safar fit-8 ta’ Marzu, beda bis-sintomi l-għada stess, jiġifieri żgur li ħa l-virus meta kien imsiefer. Qalet li saret investigazzjoni biex jaraw fejn kien meta ġie lura, u rriżulta li dan segwa l-istruzzjonijiet u baqa’ f’daru taħt kwarantina, u żamm ’il bogħod minn familtu. L-awtoritajiet tas-saħħa kkonfermaw li dan ma marx għax-xogħol f’Mater Dei, bil-Professur Gauci ssostni li dan il-każ ma ġiex trażmess mill-isptar. Wieħed mit-tfal tat-tabib, li kien miegħu fuq il-btala, ukoll qgħad taħt kwarantina u ma marx skola. Familtu, għalkemm ma sifrux, xorta baqgħu fi kwarantina. S’issa ħadd minnhom m’għandu sintomi. Ara wkoll: Tinstab l-ewwel persuna Maltija infettata bil-Coronavirus "
2020-11-20,Tinstab l-ewwel persuna Maltija infettata bil-Coronavirus,https://www.tvm.com.mt/mt/news/tinstab-l-ewwel-persuna-maltija-infettata-bil-coronavirus/,"Il-Gvern dalgħodu kkonferma l-ewwel każ ta’ persuna Maltija infettata bil-Coronavirus. Il-persuna huwa raġel Malti li fl-aħħar jiem kien fuq btala fin-naħa ta’ fuq tal-Italja. Sorsi qalu li r-raġel jaħdem fil-qasam tas-saħħa. Fi stqarrija l-Gvern ikkonferma li dan ir-raġel osserva l-parir tal-awtoritajiet tas-saħħa u baqa’ fi kwarantina meta ġie mill-Italja. Huwa jinsab fi stat ta’ saħħa tajjeb. Dan huwa s-sitt każ ikkonfermat ta’ Covid-19 f’Malta fl-aħħar ħamest ijiem, bil-Gvern itenni l-appell għall-kalma. Iktar dettalji ngħataw waqt konferenza stampa mill-awtoritajiet tas-saħħa iktar tard filgħodu. Ara wkoll: AĠĠORNAT: Ir-raġel Malti bil-Coronavirus ma daħalx għax-xogħol f’Mater Dei ARA: X’għandek tagħmel taħt kwarantina? "
2020-11-20,Ħaddiema tal-Identity Malta ma jridux jiltaqgħu ma’ barranin għall-permessi ta’ residenza,https://www.tvm.com.mt/mt/news/haddiema-tal-identity-malta-ma-jridux-jiltaqghu-ma-barranin-ghall-permessi-ta-residenza/,"F’azzjoni mhux uffiċjali, ħaddiema ta’ Identity Malta għal xi ħin dalgħodu ma bdewx jaqdu ħaddiema barranin bil-konsegwenza li għexerien barranin spiċċaw għal ħin twil jistennew barra sakemm il-kwistjoni dwar il-prekawzjoni għall-ħaddiema kontra l-coronavirus ġiet riżolta bl-intervent taċ-Chairman ta’ Idenity Malta Ian Castaldi Paris u s-Segretarju Parlamentari Alex Muscat. Għadd kbir ta’ barranin li jgħixu f’Malta, l-Erbgħa filgħodu sabu l-bibien ta’ Identity Malta, fi Triq il-Wied l-Imsida, magħluqa għaliex jidher li l-ħaddiema ddeċidew li jaqtgħu l-kuntatt mal-barranin possibbilment minħabba l-biża’ tal-coronavirus. Il-folla rriżultat ukoll minħabba avviż fuq il-pagna ta’ Idenity Malta fuq facebook, li l-uffiċċju li jipproċessa l-permessi tax-xogħol lill-barranin kien ser jagħlaq temporanjament mill-Ħamis li ġej. Dan ħoloq pressjoni akbar mis-soltu b’uħud mill-ħaddiema barranin sebħu wara l-bibien ta’ Identity Malta sigħat qabel il-ftuħ tal-uffiċċju. ”I have to renew my work permit because I changed the employer and this is my last day that I need to apply so I’m persistent and I will not go home until they open. And nobody tell us what is going on, we came earlier so we can finish earlier but we are tired there is no toilet there is nothing. We are just waiting.” ”Some of us have deadlines for renewals or something, so what are we going to do if our document expires, residence permit.” Identity Malta qalet li ma kienetx infurmata bid-deċiżjoni li ttieħdet mill-ħaddiema li waqqfu ħesrem l-operat tagħhom. Fil-kwistjoni intervjena s-Segretarju Parlamentari Alex Muscat wara li tkellmu mal-ħaddiema u r-rappreżentanti tagħhom, is-sitwazzjoni bdiet ġejja għan-normal wara l-ħdax ta’ filgħodu. ”L-operat kollu qed jiffunzjona normali. Ħa nżidu numru ta’ miżuri fosthom screening għal kull min jiġi biex jidħol l-uffiċċji ta’ Identity Malta sabiex inserrħu ras kulħadd li s-saħħa u s-sigurtà tal-ħaddiema kollha ta’ Identity Malta tiġi salvagwardjata” qal is-Segretarju Parlamentari Alex Muscat. Sadanittant biex tonqos il-pressjoni fuq dawn il-uffiċini, l-Idenity Malta ħabbret li xi servizzi fosthom tal-customer care se jibdew jingħataw online u permezz tat-telefon."
2020-11-20,Fl-Ingliterra: Il-Ministru tas-Saħħa timrad bil-Coronavirus,https://www.tvm.com.mt/mt/news/fl-ingliterra-il-ministru-tas-sahha-timrad-bil-coronavirus/,"Fl-Ingilterra, il-Ministru tas-Saħħa, Nadine Dorries inħakmet mill-Coronavirus. Dorries hija l-ewwel Membru Parlamentari li ttestjat pożittiva għall-virus. Hija qed tieħu l-prekawzjonijiet kollha meħtieġa u tinsab fuq kwarantina d-dar. B’kollox fl-Ingilterra mietu 6 persuni bil-Coronavirus b’382 persuna infettati."
2020-10-20,Titħassar il-festa esterna ta’ San Ġużepp fir-Rabat minħabba l-Coronavirus,https://www.tvm.com.mt/mt/news/tithassar-il-festa-esterna-ta-san-guzepp-fir-rabat-minhabba-l-coronavirus/,"Fid-dawl taċ-ċirkostanzi preżenti tal-Coronavirus l-Arċikonfraternita ta’ San Ġużepp flimkien mal-Patrijiet Franġiskani, l-Għawda Mużikali L’Isle Adam u l-Għaqda tan-Nar 19 ta’ Marzu qed jikkanċellaw il-festi esterni ta’ San Ġużepp 2020. Fi stqarrija ntqali li din id-deċiżjoni ttieħdet fuq pariri tal-awtoritajiet konċernati kemm dawk ekklesjażtiċi u ċivili. Intqal ukoll li fil-jiem li ġejjien ser jinħareġ komunikat dwar rivezzjoni tal-programm tal-festa."
2020-10-20,F’Malta 5 każijiet ta’ COVID19 – l-ebda minnhom bi trażmissjoni,https://www.tvm.com.mt/mt/news/fmalta-5-kazijiet-ta-covid19-l-ebda-minnhom-bi-trazmissjoni/,"Id-Deputat Prim Ministru u Ministru tas-Saħħa Chris Fearne qal li sat-Tlieta wara nofsinhar saru madwar 400 test ta’ swabs u s’issa huma ħames każijiet li irriżultaw pożittivi għall-coronavirus, tlieta Taljani u zewg Norveġiżi. Fi stqarrija parlamentari Dr Fearne qal li dawn qed jinżammu fl-iżolament fl-isptar Mater Dei u jinsabu fi stat ta’ saħħa tajba. Il-Ministru Fearne qal li dawn il-każijiet huma impurtati minn barra, u għalhekk s’issa f’Malta m’għandniex każ ta’ trażmissjoni. Il-Ministru Fearne qal li l-awtoritajiet tas-saħħa f’Malta qed ikunu viġilanti u iħejju ghal kull eventwalita biex billi qed izidu l-faċilitajiet u t-taħriġ għal professjonisti fil-qasam tas-saħħa. Huwa qal li jekk jibdew każijiet ta’ tixrid fil-komunità, is-sitwazzjoni tinbidel u jinbidlu anke l-miżuri ta’ prekawzjoni. Dr Fearne appella biex it-tfal kollha li kienu Sqallija fl-aħħar ħmistax ma jintbagħtux skola u jagħmlu l-kwarantina. Kompla jgħid li għas-settur mediku hemm ħafna lbies protettiv. Huwa qal li għalissa se jkun hemm 90 sodda ta’ iżolament, imma qal li hemm 180 sodda oħra ġo bnadi oħra tal-isptar Mater Dei għall-eventwalità li jkun hemm bżonnhom. Spjega li hu għalhekk li f’ċertu postijiet fl-isptar qed isiru t-tħejjijiet għall-ossiġnu. Aktar kmieni t-Tlieta filgħodu, is-Supretendent tas-Saħħa Pubblika, il-Professur Charmaine Gauci, tat id-dettalji fuq in-Norveġiż li hu r-raba’ każ tal-coronavirus f’Malta. “Dan il-persuna flimkien mal-familja tiegħu, siefer fit-23 ta’ Frar, mar l-Italja through Treviso u mar holiday Alto Adige u ġie lura fis-27 ta’ Frar. Sadattant la l-persuna u ħadd mill-familja tiegħu ma kellu sintomi, pero fil-5 ta’ Marzu l-persuna żviluppa d-deni. Dan għamel kuntatt magħna lbieraħ, aħna morna għandu u għamilnilu l-iswab, inħadmet fil-laboratorju tagħna u irriżulta li huwa pożittiv għall-COVID.” Staqsejna lill-Professur Gauci jekk dan ifissirx li mis-27 ta’ Frar sal-5 ta’ Marzu dawn in-Norveġiżi m’għamlux il-kwarantina. “Dan il-persuna għamel is-self quarantine wara xi ftit ġranet, mhux mill-ewwel. Pero’ mill-informazzjoni li għandna, meta kien bis-sintomi hu kien diġa ġewwa, u ma marx xogħol, la hu u lanqas il-partner tiegħu u t-tifla ma marritx skola lanqas. Allura hemmhekk aħna r-riskju huwa ħafna inqas li tinfirex lil ħaddieħor.” Il-Professur Gauci qalet li l-awtoritajiet tas-saħħa għamlu wkoll eżami ma’ min kellhom kuntatt dawn il-persuni u irriżulta li kien hemm kuntatt ma’ żewġ persuni oħra li ġew identifikati u m’għandhom l-ebda sintomi, imma dawn ukoll qed jinżammu kwarantina mandatorja. Il-Professur Gauci qalet li għalhekk bħalissa 7 persuni qed jinżammu f’iżolament fl-isptar Mater Dei, 2 minnhom bħala prekawżjoni u hemm 3 persuni fi kwarantina mandatorja f’djarhom. Żidiet tappella biex min ikun f’dubju dwar sintomi li jħoss iċempel fuq il-helpline 111. Il-Kamra tal-Kummerċ fi stqarrija appellata lin-negozji biex jipprattikaw l-ogħla standards etiċi u ma japprofittawx ruhom mis-sitwazzjoni meta jiġu biex jagħmlu l-prezzijiet, speċjalment fuq prodotti neċessarji. L-Assoċjazzjoni ta’ Min Iħaddem, MEA, tat parir lill-membri tagħha biex l-impjegati kollha li vjaġġaw jew se jivvjaġġaw f’żoni f’riskju għoli għandhom ikunu obbligati jagħmlu kwarantina ta’ 14-il ġurnata u sakemm dawn il-vjaġġi mhumiex minħabba xogħol, il-kwarantina m’għandhiex tkun imħallsa minn min iħaddem. L-MEA temmet tgħid li jekk l-impjegat juri sintomi ta’ coronavirus, il-perojodu minn meta jitbdew is-sintomi jibda jitqies bħala sick leave jekk ikun b’ċertifikat."
2020-10-20,ARA: Il-Prim Ministru jħabbar miżuri fl-isfond tal-COVID-19,https://www.tvm.com.mt/mt/news/dirett-dalwaqt-konferenza-tal-ahbarijiet-mill-prim-ministru/,"Bil-għan li titrażżan l-imxija tal-coronavirus f’Malta, il-Prim Ministru Robert Abela ħabbar li l-kabinett, fuq pariri tas-Supretendent tas-Saħħa Pubblika, il-Professur Charmaine Gauci qabel li jżid il-miżuri speċjalment għal dawk li jirritornaw mill-Italja. “Għal kull min se jiġi lura mill-Italja ser ikun hemm perjodu ta’ kwarantina ta’ 14-il ġurnata, dan il-perjodu ta’ kwarantina se jkun għall-persuni li ġew qabel il-bieraħ.” Waqt li insista li m’hemmx lok għall-paniku u l-allarm u li l-Gvern qed jagħmel l-arranġamenti biex il-Maltin maqbuda l-Italja jinġiebu lura. Il-Prim Ministru qal li x-xufiera li jsuqu l-vetturi bil-merkanzija, l-ikel jew il-mediċina mill-Italja se jkunu suġġetti għal testijiet tas-saħħa għal għarrieda filwaqt li f’dawn it-trakkijiet ma jistax ikun hemm iktar minn żewġ persuni. Dr Abela ħabbar ukoll restrizzjonijiet fuq l-avvenimenti tal-massa. “Fl-events tal-massa fil-beraħ ma jridx ikun hemm iktar minn 2,000 persuna inkella ma jsirux, l-events tal-massa li jsiru fil-magħluq se jkunu limitati għal massimu ta’ 750 persuna sakemm ma jingħatax avviż mod ieħor.” Dwar l-attivitajiet ta’ divertiment f’San Ġiljan fil-festa ta’ San Patrizju nhar it-Tlieta li ġej, il-Prim Ministru kien ċar ħafna. “L-indikazzjonijiet huma li se nkunu qed nagħtu direzzjoni lill-Kunsill biex ma jżommx din l-attività.” Dwar il-marċ tal-festa ta’ San Ġużepp fir-Rabat fid-19 ta’ Marzu, Dr Abela qal li għad trid tittieħed deċiżjoni. Il-Prim Ministru qal li l-iskejjel se jibqgħu miftuħin u tenna li l-miżuri li qed jittieħdu għall-perjodu indefinit huma bbażati fuq evidenza u pariri xjentifiċi. Filwaqt li insista li l-priorità tibqa’ s-saħħa tal-poplu Malti u Għawdxi, Dr Abela qal li l-virus qed ikollu impatt fuq l-ekonomija dinjija u f’dan l-isfont, inħatar kumitat tekniku biex jilqa’ għal dan l-impatt."
2020-10-20,Ikkonfermat każ ieħor tal-Coronavirus,https://www.tvm.com.mt/mt/news/ikkonfermat-kaz-iehor-tal-coronavirus/,"Bint ir-raġel li lbieraħ irriżulta pożittiv għal Coronavirus, ġiet ukoll ikkonfermata li għandha l-COVID-19. It-tfajla għandha 16-il sena u tinsab f’kundizzjoni ta’ saħħa tajba. Din il-familja kienet fi Trentino Alto Adige bejn it-23 u s-27 ta’ Frar u ġiet lura Malta minn Treviso. Kemm kienet ilha lura Malta, it-tfajla ma marritx skola. Min-naħa l-oħra, is-sieħba tar-raġel irriżultat negattiva għal Coronavirus. Sa mil-lbieraħ, it-tfajla flimkien ma’ missierha u s-sieħba tiegħu kienu qegħdin jinżammu fl-IDU fl-Isptar Mater Dei. It-tfajla hija l-ħames persuna li ġiet ikkonfermata li għandha l-COVID-19. Ara wkoll: Ifeġġ ir-raba’ każ ta’ Coronavirus f’Malta "
2020-10-20,Ir-raba’ każ ta’ COVID19 f’Malta hu raġel ta’ 49 sena,https://www.tvm.com.mt/mt/news/ir-raba-kaz-ta-covid19-fmalta-hu-ragel-ta-49-sena/,"Is-Supretendent tas-Saħħa Pubblika, il-Professur Charmaine Gauci, qalet li r-raba’ każ tal-coronavirus f’Malta hu raġel barrani, mhux Taljan, li jgħix Malta, ta’ 49 sena u ġie lura minn btala fi Trentino Alto Adige fl-Italja. “Dan il-persuna flimkien mal-familja tiegħu, siefer fit-23 ta’ Frar, mar l-Italja through Treviso u mar holiday Alto Adige u ġie lura fis-27 ta’ Frar. Sadattant la l-persuna u ħadd mill-familja tiegħu ma kellu sintomi, però fil-5 ta’ Marzu l-persuna żviluppa d-deni. Dan għamel kuntatt magħna lbieraħ, aħna morna għandu u għamilnilu l-iswab, inħadmet fil-laboratorju tagħna u irriżulta li huwa pożittiv għall-COVID.” Il-Professur Gauci spjegat li minnufih saru l-arranġamenti biex dan ir-raġel ittieħed l-isptar Mater Dei. Qalet li bħala mezz ta’ prekawzjoni, il-partner u t-tifla adolexxenti qed jinżammu Mater Dei. “Dan il-persuna għamel is-self quarantine wara xi ftit ġranet, mhux mill-ewwel. Pero’ mill-informazzjoni li għandna, meta kien bis-sintomi hu kien diġa ġewwa, u ma marx xogħol, la hu u lanqas il-partner tiegħu u t-tifla ma marritx skola lanqas. Allura hemmhekk aħna r-riskju huwa ħafna inqas li tinfirex lil ħaddieħor.” Il-Professur Charmaine Gauci qalet li l-awtoritajiet tas-saħħa għamlu wkoll eżami ma’ min kellhom kuntatt dawn il-persuni u irriżulta li kien hemm kuntatt ma’ żewġ persuni oħra li ġew identifikati u m’għandhom l-ebda sintomi, imma dawn ukoll qed jinżammu kwarantina mandatorja. Is-Supretendent tas-Saħħa Pubblika enfasizzat li m’hemmx lok ta’ allarm. Appellat lin-nies biex jibqgħu jagħmlu l-kwarantina għal 14-il ġurnata meta jiġu lura minn postijet fejn hemm il-coronavirus. Sostniet li sal-lum saru 265 test fuq nies li kellhom sintomi ta’ deni sola, qtugħ ta’ nifs u ħarġu negattivi. Il-Professur Gauci qalet li għalhekk bħalissa 7 persuni qed jinżammu f’iżolament, 3 minnhom bħala prekawżjoni u 3 persuni fi kwarantina mandatorja f’djarhom. Dwar il-cruiseliner MSC Grandiosa u wkoll cruiseliner ieħor li twaqqfu milli jidħlu Malta dalgħodu, il-Professur Gauci qalet li jirriżulta li abbord m’hemmx l-ebda Malti. Mistoqsija fuq il-Maltin li issa nqabdu l-Italja, l-Professur Gauci qalet li permezz tal-ambaxxata qed isiru l-arranġamenti biex ikunu jistgħu jiġu lura, madankollu, għal dawk in-nies li se jiġu lura minn postijiet fejn hemm riskju għoli tal-coronavirus, se jingħataw ir-rakkomandazzjoni li jagħmlu l-kwarantina. Żiedet tappella biex min ikun f’dubju dwar sintomi li jhoss icempel fuq il-helpline 111. Bil-festa ta’ San Patrizju wara l-bieb u fiha jsiru attivitajiet tal-massa, mistoqsija minn TVM jekk dawn għandhomx jitħassru, qalet li llejla l-Ministru tas-Saħħa Chris Fearne se jitkellem fil-Parlament dwar deċiżjoni f’dan ir-rigward."
2020-10-20,Jitwaqqfu l-vjaġġi kollha bejn Malta u l-Italja – Se jsiru arranġamenti biex Maltin jinġiebu lura – il-PM,https://www.tvm.com.mt/mt/news/jitwaqqfu-l-vjaggi-minn-u-lejn-l-italja-bmod-immedjat-il-pm/,"Il-Prim Ministru, Robert Abela, ħabbar li b’effett immedjat, twaqqfu t-titjiriet bl-ajru u l-vjaġġi bil-katamaran bejn Malta u l-Italja. F’konferenza tal-aħbarijiet fil-Berġa ta’ Kastilja għall-ħabta tan-nofs siegħa ta’ dalgħodu, Dr Abela qal li vjaġġi bil-katamaran se jitħallew isiru biss biex tinġieb il-merkanzija, mediċina u prodotti tal-ikel. Il-Prim Ministru qal li din id-deċiżjoni hi indefinita u tibqa’ fis-seħħ kemm hemm bżonn. Dr Abela qal li d-deċiżjoni tal-Gvern segwiet id-dikjarazzjoni tal-Prim Ministru Taljan, Giuseppe Conte, li l-Italja tinsab fi kwarantina obbligatorja. Dwar il-Maltin li jinsabu l-Italja, il-Prim Ministru qal li l-Gvern se jieħu ħsieb li jsiru l-arranġamenti kollha biex dawn jirritornaw Malta, b’diskussjoni dwar dan u miżuri oħra dwar il-Coronavirus se jiġu ttrattati fil-laqgħa tal-Kabinett iktar tard illum. Dr Abela saħaq li s-saħħa tal-poplu Malti tiġi l-ewwel waqt li appella għall-kalma għax m’hemmx ħtieġa ta’ allarm. Hu sostna li l-pajjiż hu mħejji għal kull eventwalità. Fi kliem il-Prim Ministru, dalgħodu “nisbħu għal jum ta’ xogħol u skola normali”. Mistoqsi mill-ġurnalisti dwar cruiseliner li kien skedat jidħol Malta dalgħodu b’2,600 persuna abbord, Dr Abela qal li l-cruiseliner mhux se jitħalla jidħol fil-portijiet Maltin. Il-cruiseliner kien ġej minn Sqallija. Dwar ir-raba’ persuna infettata bil-Coronavirus, Dr Abela qal li d-dettalji se jingħataw fis-sigħat li ġejjin mid-Deputat Prim Ministru u Ministru tas-Saħħa Chris Fearne. Mistoqsi jekk il-Gvern hux jikkunsidra li jagħmel kwarantina mandatorja mal-pajjiż, il-Prim Ministru wieġeb li jekk il-miżuri ta’ bħalissa ma jkunux qed jiġu segwiti, ma jeskludi ebda miżura oħra b’konsultazzjoni mal-awtoritajiet tas-saħħa."
2020-09-20,Ifeġġ ir-raba’ każ ta’ Coronavirus f’Malta,https://www.tvm.com.mt/mt/news/ifegg-ir-raba-kaz-ta-coronavirus-fmalta/,"Konfermat illejla r-raba’ każ ta’ persuna infettata bil-Coronavirus.  Il-każ jinvolvi raġel ta’ nazzjonalità barranija, residenti Malta, li fl-aħħar jiem kien btala fin-naħa ta’ fuq tal-Italja. Stqarrija tal-Gvern qalet li r-raġel jinsab f’kundizzjoni ta’ saħħa tajba. Il-Gvern appella għall-kalma u responsabbiltà għaliex m’hemm ebda lok għall-allarm jew paniku. Dan ir-raġel jingħaqad ma’ tliet persuni minn familja waħda li għandhom il-Coronavirus."
2020-09-20,L-awtoritajiet tas-saħħa qed iħejju ċ-ċentru fejn ser jibdew isiru s-swabs,https://www.tvm.com.mt/mt/news/l-awtoritajiet-tas-sahha-qed-ihejju-c-centru-fejn-ser-jibdew-isiru-s-swabs/,"Fil-Parlament, id-Deputat Prim Ministru Chris Fearne qal li l-awtoritajiet tas-saħħa qed iħejju ċ-ċentru fejn ser jibdew isiru s-swabs. Il-Kap tal-Oppożizzjoni Adrian Delia talab biex l-oppożizzjoni tkun rappreżentata fil-kumitati tal-Gvern dwar il-coronavirus. Il-Ministru wieġeb li qed ikun f’kuntatt mal-Kelliem tal-Oppożizzjoni dwar is-Saħħa, Stephen Spiteri u faħħar il-koperazzjoni bejn iż-żewg naħat. Wiegħed li jkompli jinforma lill-kamra bis-sitwazzjoni li qed tiżviluppa.  "
2020-09-20,Coronavirus: Restrizzjonijiet fil-ħinijiet tal-viżitaturi fl-Isptar Mater Dei,https://www.tvm.com.mt/mt/news/coronavirus-restrizzjonijiet-fil-hinijiet-tal-vizitaturi-fl-isptar-mater-dei/,"Kif ġara fid-djar tal-anzjani, se jidħlu wkoll restrizzjonijiet fil-ħinijiet tal-viżitaturi fl-Isptar Mater Dei. Min-nhar l-Ergħba, se titħalla tidħol persuna waħda ħdejn kull pazjent bil-ħinijiet il-ġodda huma: bejn il-ħdax u nofs ta’ filgħodu u nofsinhar, u mill-ħamsa ta’ waranofsinhar sas-sitta. Il-viżitaturi se jiġu skrijnjati qabel jidħlu l-isptar."
2020-09-20,L-MIA qed jistenna xahrejn ta’ sfida – 7 linji tal-ajru diġà kkanċellaw 278 titjira,https://www.tvm.com.mt/mt/news/l-mia-qed-jistenna-xahrejn-ta-sfida-7-linji-tal-ajru-diga-kkancellaw-278-titjira/,"L-Ajruport Internazzjonali ta’ Malta qal li sal-lum seba’ linji tal-ajru diġà kkanċellaw 278 titjira mill-Italja u destinazzjonijiet oħra. Il-Kap Eżekuttiv tal-Ajruport, Alan Borg, qal li l-ewwel sinjali tal-effetti tal-Coronavirus fuq it-traffiku tal-ajru f’Malta ntwerew sa mill-aħħar ġimgħa ta’ Frar. Żied jgħid li l-ajruport qed jistenna xahrejn ta’ sfida. Ara wkoll: Ryanair iwaqqaf aktar titjiriet minn u lejn l-Italja L-Air Malta twaqqaf it-titjiriet minn u lejn Milan minħabba l-coronavirus "
2020-09-20,Il-familja Taljana bil-Coronavirus kien qed jitwasslilhom l-ikel wara l-bieb tad-dar,https://www.tvm.com.mt/mt/news/l-ikel-lill-familja-taljana-bil-coronavirus-kien-qed-jitwasslilhom-wara-l-bieb-tad-dar/,"Baqgħu tlieta l-persuni minn familja waħda li kellhom il-Coronavirus. Fl-aħħar jumejn l-ebda każ ġdid ma’ żvilupp waqt li l-awtoritajiet tas-saħħa ikkonfermaw li l-ġenituri u t-tifla jinsabu f’kundizzjoni tajba fl-isptar waqt li ma nstabux aktar każijiet ta’ persuni infettati, fosthom wara testijiet fuq nies li seta’ kellhom kuntatt ma’ din il-familja. F’konferenza tal-aħbarijiet quddiem it-taqsima għall-mard infettiv f’Mater Dei, il-media ngħatat tagħrif fost oħrajn dwar l-ilbies protettiv li qed jintuża mill-istaff li qed jiltaqa’ mal-pazjenti bil-Coronavirus. Quddiem il-bieb tat-taqsima tal-mard infettiv fl-Isptar Mater Dei fejn qed jinżammu f’iżolament it-tliet pazjenti li nstabu pożittivi għall-Coronavirus, iċ-Chairman tad-Dipartiment tal-Patoloġija, Chris Barbara, qal li t-tliet pazjenti jinsabu f’kundizzjoni tajba. Għalkemm ittieħdu l-prekawzjonijiet kollha, l-attakk fuqhom mill-Coronavirus kien ħafif bl-awtoritajiet jispjegaw li f’ħafna każi lanqas tkun meħtieġa kura fl-isptar. Dr Barbara qal li dawk kollha li setgħu kienu f’kuntatt mal-familja li għandha l-coronavirus ġew ittestjati u kollha rriżultaw fin-negattiv. Il-professjonisti faħħru r-responsabbiltà li mxiet biha l-familja Taljana billi segwiet l-istruzzjonijiet mgħotija mill-awtoritajiet tas-saħħa, fosthom il-fatt li anke l-ikel twasslilhom wara il-bieb tad-dar biex ma jiltaqgħux ma’ nies. Dr Barbara ta rendikont tas-sitwazzjoni sat-Tnejn filgħodu. ”Aħna għaddejjin b’sentinella bħala xibka biex naraw hemmx każijiet oħra li jistgħu jkunu waslu Malta. S’issa mindu bdejna min-naħa tagħna rċivejna 231 kampjun, swab. Dawn it-tlieta biss ħarġu pożittivi.” Fl-istess ħin, kull kampjun li qed jintbagħat mit-tobba fuq pazjenti li qegħdin Mater Dei għal testijiet oħra bħall-influwenza, xorta qed jiċċekjaw testijiet għall-Covid 19, hawnhekk għamilna 309 test ieħor u xorta negattiv.” Bil-professjonisti bl-ingravajjet fil-qmis u bil-kmiem imxamra bħala miżura biex jipprevenu t-tixrid tal-mard, saret spjega dwar l-ilbies protettiv li qed jintlibes mill-istaff li jkun f’kuntatt ma’ pazjenti li għandhom il-Coronavirus. Il-Professur Michael Borg mit-taqsima tal-kontroll tal-infezzjonijiet, qal li l-istaff ta’ Mater Dei qed jimxi mad-dirtettivi tal-Għaqda Dinija tas-Saħħa (WHO) u taċ-Ċentru Ewropew għall-Kontroll tal-Mard (CDC) f’dak li għandu x’jaqsam mal-ilbies protettiv. Il-Professur Borg spjega li l-coronavirus jista’ jittieħed minn persuna għall-oħra bl-istess mod tal-influwenza, u appella biex in-nies f’kuntatt ma’ pazjenti tal-COVID-19 jgħattu ħalqhom, imneħirhom, għajnejhom u l-pala ta’ jdejhom. Il-Professur Borg qal li ċ-Ċentru Ewropew għall-Kontroll tal-Mard ma rrakomandax l-użu ta’ maskli barra l-isptarijiet. Il-konsulent tal-mard infettiv, Charles Mallia Azzopardi qal li s’issa ġew imħarġa mal-200 tabib u infermiera li l-aktar li hemm ċans jiltaqgħu ma’ każijiet ta’ Coronavirus. Id-Direttur tal-Promozzjoni tas-Saħħa u l-Prevenzjoni tal-Mard, Dr Paula Vassallo qalet li fl-aħħar tliet jiem saru 13,000 telefonata fuq in-numru 111 b’mistoqsijiet relatati mal-Coronavirus bin-nies staqsew l-iżjed fuq safar u l-attendenza għax-xogħol u postijiet pubbliċi. Intant, din l-imxija bdiet taqta’ fil-laħam il-ħaj tant li diversi entitajiet fosthom il-Kamra tal-Kummerc u l-Assoċjazzjoni tal-Lukandiera diġà bdew jitolbu lill-gvern għal pakkett ta’ għajnuna minħabba l-isfidi li qed jiffaċċjaw."
2020-09-20,Coronavirus: l-ilma mbierek jitneħħa mill-knejjes,https://www.tvm.com.mt/mt/news/coronavirus-l-ilma-mbierek-jitnehha-mill-knejjes/,"Fuq talba tal-awtoritajiet tas-saħħa, l-ilma mbierek tneħħa mill-knejjes madwar Malta u Għawdex. Din id-deċiżjoni ttieħdet bħala miżura mill-Kurja biex jitwaqqaf it-tixrid tal-virus li daħal anke f’Malta. Din id-deċiżjoni ssegwi dik ta’ ftit ġimgħat ilu; li t-tqarbin Ewkaristiku bl-ostja għandu jsir biss fl-idejn u mhux fuq l-ilsien. Qed jiġi mħeġġeġ ukoll li min jiċċelebra l-quddiesa għandu jiżgura ruħu li jkun iddiżinfetta jdejh sewwa qabel ma tibda l-quddiesa u qabel jibda jqarben, bin-nies preżenti għall-quddiesa jkunu żgurati minn dan."
2020-09-20,ARA: Kif se jipproteġu ruħhom mill-Coronavirus l-infermiera u t-tobba f’Mater Dei?,https://www.tvm.com.mt/mt/news/ara-kif-se-jipprotegu-ruhhom-mill-coronavirus-l-infermiera-u-t-tobba-fmater-dei/,"F’Konferenza Stampa f’Mater Dei, it-tobba taw dimostrazzjoni ta’ kif se jkunu qegħdin jipproteġu ruħhom l-infermiera u t-tobba f’Mater Dei fid-dawl tal-Coronavirus li feġġ ukoll f’pajjiżna. Infermiera uriet lill-ġurnalisti l-ilbies protettiv li se jkunu qed jintlibes u jitneħħa b’mod strateġiku l-infermiera u t-tobba f’Mater Dei. Il-Professur Michael Borg qal li l-istaff ta’ Mater Dei qed jimxi mad-dirtettivi tal-WHO u CDC f’dak li għandu x’jaqsam mal-ilbies protettiv. Ġie spjegat ukoll li l-istaff tal-isptar irid ikun liebes ilbies komdu u effettiv biex dawn ikunu jistgħu jaħdmu bihom. Dan l-ilbies protettiv se jintlibes mill-istaff li se jidħol f’kuntatt ma’ dawk il-pazjenti li għandhom il-Coronavirus. Ara wkoll: ARA: Kif jittieħed il-Covid-19? L-awtoritajiet tas-saħħa jispjegaw "
2020-09-20,ARA: Kif jittieħed il-Covid-19? L-awtoritajiet tas-saħħa jispjegaw,https://www.tvm.com.mt/mt/news/ara-kif-jista-jittiehed-il-covid-19-l-awtoritajiet-tas-sahha-jispjegaw/,"Waqt konferenza stampa fl-Isptar Mater Dei dalgħodu, l-awtoritajiet tas-saħħa taw l-aħħar aġġornamenti dwar il-Covid-19, fosthom kif qed jippreparaw ruħhom u l-prekawzjonijiet li qed jieħdu fl-isptar, inkluż mil-lat ta’ lbies protettiv għall-ħaddiema. Hemm 3 modi kif il-Coronavirus jinxtered Kien spjegat, fost oħrajn, kif il-Covid-19 jinxtered bi tliet modi. L-ewwel wieħed huwa eżatt bħal ma jittieħed riħ, ċioe jekk xi ħadd jagħtas fuqek u t-taqtir imiss ma’ ħalqek, imnifsejk jew għajnejk. Kien spjegat kif meta nagħtsu, it-taqtir ma jmurx bogħod iktar minn metru, u n-nies normalment ma jagħtsux f’wiċċ xulxin… mela għala qed jinxtered daqshekk? Kien spjegat kif it-tieni mod kif il-Covid-19 jinxtered huwa f’postijiet magħluqin, bħal ma huma d-djar. Dan billi t-taqtir tal-għatis jiġi fuq oġġetti, li imbagħad jispiċċa jmisshom ħaddieħor, li wara jmiss wiċċu, u b’hekk jiġi kkontaminat. Sitwazzjoni oħra hija fejn jista’ jkun hemm tixtrid vast tal-Covid-19 huwa fl-ITU, għax meta jingħata l-ossiġnu jifformaw droplets irqaq fl-arja u dawn imorru ’l bogħod iktar minn metru. Dan ma jseħħx fi swali oħra tal-isptar, u għalhekk fi swali tal-ITU jittieħdu prekawzjonijiet speċjali. Kien iċċarat li l-Coronavirus ma jitteħidx mill-ġilda, demm, awrina u anqas ippurgar, imma meta jmiss ma’ fetħiet respiratorji; jiġifieri l-imnifsejn, il-ħalq jew l-għajnejn. M’għandekx għalfejn tilbes maskra  Intqal li l-ECDC ma tirrakkomandax użu ta’ maskri barra l-isptar, għax jekk wieħed iżomm maskra l-ħin kollu, x’aktarx li tibda ddejqu u jibda jċaqlaqha, b’konsegwenza li jibda jmiss idejh u ħalqu l-ħin kollu, u jispiċċa jkollu ċans ikbar li jiġi kkontaminat. It-tobba sostnew li l-iktar mod effettiv kontra l-infezzjoni huwa li wieħed jaħsel u jisterilizza jdejh. Miżura oħra li tista’ tittieħed minn dawk li jilbsu l-ingravata għax-xogħol, speċjalment it-tobba, hija li minn isfel din tidddaħħal fil-qmis, biex ma tmiss ma’ oġġetti kkontaminati. It-tobba li tkellmu waqt il-konferenza libsu l-ingravata bl-istess mod."
2020-07-20,AĠĠORNAT (2): Tifla ta’ 12-il sena hi l-ewwel persuna bil-Coronavirus f’Malta,https://www.tvm.com.mt/mt/news/ifegg-l-ewwel-kaz-ta-coronavirus-fmalta/,"Illum kien ikkonfermat l-ewwel każ ta’ Coronavirus f’Malta. Il-persuna infettata hija tifla Taljana ta’ 12-il sena, li tgħix Malta, u bħalissa tinsab għall-kura f’sezzjoni apposta ta’ iżolament f’Mater Dei. Hija kellha s-sintomi ta’ deni u wġigħ fi griżmejha l-Ħamis li għadda. Waqt konferenza stampa, id-Deputat Prim Ministru Chris Fearne, flimkien mal-awtoritajiet tas-saħħa, ta tagħrif dwar dan il-każ u dwar il-ħidma li għaddejja b’rabta mal-imxija tal-Covid-19. Sadanittant, iktar tard mal-jum, kien ikkonfermat li l-ġenituri tat-tifla wkoll irriżultaw pożittivi għall-virus. Liema huwa l-iktar tagħrif importanti li ħareġ mill-konferenza? – Il-Gvern ħabbar li l-familja tat-tifla milquta mill-Coronavirus kienet osservat il-parir tal-awtoritajiet tas-saħħa u żammet ruħha taħt kwarantina meta rritornat minn vaganza fl-Italja. Għalhekk il-kuntatt ma’ nies oħra kien minimu. – Il-ġenituri tat-tifla, kif ukoll oħtha, qed jinżammu f’iżolament, u m’hemm l-ebda lok għal allarm, għax dan huwa l-ewwel każ li nqabad mill-ewwel. It-tfal ma marrux skola u l-ġenituri lanqas daħlu għax-xogħol u għalhekk il-kuntatt ma’ persuni oħrajn kien minimu. – Min kien abbord it-titjira minn Ruma flimkien mat-tifla infettata bil-Coronavirus se jiġi infurmat u mistoqsi jekk għandux xi sintomi tal-marda. – It-tifla ma kinetx sintomatika meta kienet qed tivvjaġġa u għalhekk ir-riskju li xxerrdet il-marda fuq l-ajruplan huwa baxx ħafna. – Il-pubbliku ġie mitlub biex ma jsifirx lejn dawk il-pajjiżi fejn hemm imxija qawwija tal-virus, bħaċ-Ċina, Singapore, il-Ġappun, il-Korea t’Isfel u l-Italja. – Min isiefer f’dawn il-pajjiżi qed jiġi mħeġġeġ joqgħod fi kwarantina ta’ 14-il jum biex ma jkunx riskju għal ħaddieħor. Għal aktar informazzjoni jew tagħrif wieħed jista’ jaċċessa https://covid19malta.info/jew iċempel fuq 21324086 jew 111. Sadanittant, segwi fil-filmat dak kollu li qalu l-awtoritajiet tas-saħħa waqt il-konferenza stampa dalgħodu: Ara f’iktar dettall: Il-familja f’Malta milquta mill-Coronavirus kienet qagħdet taħt kwarantina Coronavirus: Min kien abbord it-titjira mat-tifla f’riskju baxx iżda xorta se jiġi infurmat Il-pubbliku mitlub ma jsifirx lejn dawk il-pajjiżi fejn hemm imxija qawwija tal-Coronavirus "
